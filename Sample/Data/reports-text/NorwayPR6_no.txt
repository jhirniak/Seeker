DEN EUROPEISKE PAKT OM
REGIONS- ELLER MINORITETSSPRÅK
SJETTE PERIODISKE RAPPORT

NORGE

Kommunal- og moderniseringsdepartementet
2014

Innhold
Del I ............................................................................................................................................ 2
Forord ..................................................................................................................................... 2
Brukere av regions- eller minoritetsspråk .............................................................................. 4
Politikk, lovgivning og praksis – endringer ........................................................................... 5
Ministerkomiteens anbefalinger – Tiltak for å følge opp anbefalingene ............................... 8
Del II ........................................................................................................................................ 12
Språkpakten del II – Oversikt over tiltak iverksatt for å anvende artikkel 7 for statens
anerkjente regions- eller minoritetsspråk ............................................................................. 12
Artikkel 7 – Informasjon om hvert språk og tiltak for å iverksette Ekspertkomiteens
anbefalinger ...................................................................................................................... 12
Del III ....................................................................................................................................... 32
Språkpakten del III - Gjennomføring av forpliktelsene og tiltak for å følge opp
Ekspertkomiteens anbefalinger ............................................................................................ 32
Artikkel 8 – Utdanning ..................................................................................................... 32
Artikkel 9 - Rettsmyndigheter .......................................................................................... 34
Artikkel 10 - Forvaltningsmyndigheter og offentlige tjenester ........................................ 35
Artikkel 11 – Media ......................................................................................................... 39
Artikkel 12 – Kulturaktiviteter og kulturanlegg ............................................................... 41
Artikkel 13 – Det økonomiske og sosiale liv ................................................................... 42
Artikkel 14 – Grenseoverskridende kontakter.................................................................. 42

1

Del I
Forord
Europarådets ministerråd vedtok den europeiske pakt om regions- eller minoritetsspråk
(språkpakten) i 1992. Norge ratifiserte språkpakten i 1993, og den trådte i kraft i 1998.
I henhold til språkpakten artikkel 15 skal statene rapportere hvert tredje år. Dette er Norges
sjette periodiske rapport om gjennomføringen av språkpakten i Norge.
Samisk (nordsamisk, lulesamisk, sørsamisk), kvensk, romanes og romani er anerkjent som
regions- eller minoritetsspråk i Norge, og dermed sikret vern gjennom pakten. For å lette
involveringen av berørte grupper ved utarbeidelse av Norges sjette periodiske rapport er
utkast til rapport utarbeidet på norsk.
De nasjonale minoriteters organisasjoner, samiske organisasjoner og Sametinget ble informert
om rapporteringen tidlig i prosessen. Organisasjonene og Sametinget ble samtidig orientert
om muligheten til å sende ”skyggerapporter” til Europarådet.
Det er et grunnleggende prinsipp i rammekonvensjonen om beskyttelse av nasjonale
minoriteter å inkludere berørte grupper i arbeidet med saker som berører dem. Det har derfor
vært naturlig å inkludere organisasjoner med basis i en nasjonal minoritet ved utarbeidelse av
rapporten. De aktuelle organisasjonene har fått mulighet til å komme med muntlige innspill, i
tillegg til skriftlige. (Oversikt over nasjonale minoriteters organisasjoner og samiske
organisasjoner som har blitt informert om prosessen og som ble invitert på det muntlige
høringsmøtet, fremgår av vedlegg 7.)
Departementet fikk i forbindelse med høringen en rekke innspill fra ulike organisasjoner og
instanser. En del av innspillene er innarbeidet i rapporten. Høringsinstansene har også tatt opp
en rekke spørsmål som ikke direkte berører tiltak som er blitt iverksatt for å gjennomføre
språkpakten. Departementet vil forholde seg til disse innspillene i andre sammenhenger.
I Norge har Kulturdepartementet et overordnet ansvar for en helhetlig språkpolitikk og
dermed også et overordnet ansvar for urfolks- og minoritetsspråk. Forvaltningsansvaret for
språkpakten er imidlertid organisert som en del av det same- og minoritetspolitiske
ansvarsområdet. I forbindelse med regjeringsskiftet høsten 2013 ble dette ansvaret fra 1.
januar 2014 overført til Kommunal- og moderniseringsdepartementet. Det er dermed
sistnevnte departement som nå har hovedansvaret for gjennomføringen av språkpakten. De
organisatoriske endringene innebærer ingen realitetsendring for saksfeltet eller
gjennomføringen av språkpakten i Norge. Kommunal- og moderniseringsdepartementet har
utarbeidet den sjette periodiske rapporten i samarbeid med andre berørte departementer.
Norges sjette periodiske rapport på språkpakten foreligger på norsk og engelsk. Norges femte
periodiske rapport, evalueringsrapporten fra Europarådets ekspertkomité og anbefalingene fra
Europarådets ministerkomité er oversatt til norsk. Dokumenter i forbindelse med Norges
rapporteringer i 2005, 2008 og 2011 foreligger på norsk og engelsk. Alle dokumenter knyttet
til Norges periodiske rapporteringer på språkpakten ligger på Kommunal- og
moderniseringsdepartementets nettsider:
http://www.regjeringen.no/nb/dep/kmd/tema/nasjonale_minoriteter/midtspalte/minoritetsspra
kpakta.html?id=86936
2

I denne rapporten er det lagt opp til at informasjon gitt til Europarådet ved de foregående
rapporteringene i minst mulig grad skal gjentas.
For ytterligere informasjon om arbeidet med oppfølging og rapportering på språkpakten,
vennligst ta kontakt med:
Kommunal- og moderniseringsdepartementet
Same- og minoritetspolitisk avdeling
Postboks 8004 Dep
0030 OSLO
Tel.: (+ 47) 22 24 71 75
E-post: postmottak@kmd.dep.no

3

Brukere av regions- eller minoritetsspråk
Europarådet ber om oppdatert informasjon om antallet brukere av regions- eller
minoritetsspråk, geografisk fordeling av brukerne og for øvrig informasjon om den generelle
demografiske situasjonen.
Det føres i dag ingen registre i Norge basert på etnisk tilhørighet (med unntak for Sametingets
valgmanntall). Mange innenfor de nasjonale minoritetene er selv, av historiske grunner, meget
skeptiske til registreringer basert på etnisk tilhørighet. Enkelte høringsinstanser har påpekt i
høringen av rapporten at de ønsker kartlegging av språksituasjonen for minoritetsspråkene.
Myndighetenes vurdering er at en slik kartlegging vil være svært utfordrende metodisk og
sannsynligheten for å få pålitelige data er liten. Vi viser for øvrig til omtale i Norges femte
rapport, under Brukere av regions- eller minoritetsspråk.
I inneværende skoleår får 822 elever i grunnskolen opplæring på samisk, mens 916 elever får
opplæring i samisk som førstespråk og 1210 elever samisk som andrespråk. I videregående
opplæring får 243 elever opplæring i samisk som førstespråk, og 209 elever får opplæring i
samisk som andrespråk. 594 elever får opplæring i finsk som andrespråk i grunnskolen.
(Kilde: Grunnskolens informasjonssystem/GSI).
På oppdrag fra Sametinget utarbeidet Nordlandsforskning i 2012 en undersøkelse om bruk av
samiske språk. Undersøkelsen ble finansiert av daværende Fornyings-, administrasjons- og
kirkedepartement, Kunnskapsdepartementet og Sametinget. I språkundersøkelsen kommer det
fram at 2 av 5 nordsamer mener de kan språket sitt ”veldig godt”. Dette gjelder særlig de eldre
og de yngre aldersgruppene. Når det gjelder lulesamisk og sørsamisk, viser undersøkelsen at
flere unge forstår disse språkene bedre enn hva som er tilfellet for foreldregenerasjonen.
Undersøkelsen viser videre at innsats fra ildsjeler og organisasjoner synes å ha hatt en svært
stor betydning for arbeidet med samiske språk og språklig revitalisering. Dette gjelder spesielt
i områder utenfor forvaltningsområdet for samisk språk. Den offentlige innsatsen for samiske
språk i ulike kommuner varierer mye, også innenfor forvaltningsområdet. I undersøkelsen
kommer det også frem at språkarbeidet har hatt best utviklingsmuligheter der kommunene og
et relativt samlet samisk miljø har samarbeidet om et felles mål. Ifølge undersøkelsen er
skolen i dag en av de viktigste arenaene for bruk av samiske språk. En tredjedel av foreldrene
oppgir imidlertid at barna ikke får den opplæring de har krav på blant annet på grunn av
manglende tilbud på skolen.
På oppdrag fra daværende Fornyings-, administrasjons- og kirkedepartement utarbeidet
NORUT Alta-Áltá i 2012 rapporten Kartlegging av samisk perspektiv i kommunesektoren.
Ifølge rapporten har et utvalg kommuner blant annet skissert følgende utfordringer: kostnader
knyttet til å være tospråklig kommune, mangel på personell med samisk språk og
kulturkompetanse, uklarhet angående finansieringsansvar, negative holdninger og liten
kunnskap, og mangel på rutiner som ivaretar samiske hensyn. Rapporten viser at det er store
forskjeller blant språkforvaltningskommuner. I kommuner hvor lokalpolitikerne har en positiv
tilnærming til samiske språk, har gjerne en mer offensiv og praktisk tilnærming. Samarbeid
mellom kommunens politiske og administrative apparat på den ene siden, og samiske
interesser på den andre siden synes å være en nøkkelfaktor i alle kommuner. Rapporten viser
videre til at det i flere kommuner er skolen det eneste stedet hvor samisk snakkes. Barnehage
og skole er derfor svært viktig i samisk språkrøktsammenheng.

4

Med økonomisk støtte fra Kulturdepartementet har Kvenlandsforbundet gjennomført et
prosjekt med lese- og skriveopplæring, samt nettverksbygging mellom kvener/norskfinner. I
prosjektet har man fått fram opplysninger som tyder på at det de siste 20-30 år har vært en
vesentlig reduksjon av antallet språkbrukere som behersker kvensk/finsk på et nivå som gjør
dem i stand til å delta i en vanlig samtale. En samlet rapport ble lagt frem våren 2014.
Kulturdepartementet vil nå vurdere funnene i rapporten nærmere.

Politikk, lovgivning og praksis – endringer
I forbindelse med Norges sjette rapportering ber Europarådet norske myndigheter redegjøre
for endringer i den generelle politikken, lovgivningen eller praksis for regions- eller
minoritetsspråk. Europarådet ber norske myndigheter peke på utvikling som er ventet i den
neste overvåkningsperioden, slik som endringer i politikk eller budsjett, ”policy plans” eller
andre faktorer som kan ha direkte eller indirekte effekt på situasjonen for regions- eller
minoritetsspråk i Norge.
Språkrådet – Utvidet arbeids- og ansvarsområde
Rammene for en helhetlig språkpolitikk i Norge ble drøftet i Stortinget i 2009 på grunnlag av
St.meld. nr. 35 (2007–2008) Mål og meining. Ein heilskapleg norsk språkpolitikk, jf. nærmere
omtale i Norges femte periodiske rapport. I samsvar med det som ble varslet i meldingen, har
Språkrådet fått et utvidet arbeids- og ansvarsområde, herunder et ansvar også for andre språk
enn norsk. Språkrådet er statens fagorgan i språkspørsmål.
Språkrådets utvidede arbeids- og ansvarsområde omfatter de nasjonale minoritetsspråkene
kvensk, romani og romanes, dessuten i prinsippet også alle nyere innvandrerspråk i Norge. En
hovedoppgave for Språkrådet er å bidra til å øke bruken av de nasjonale minoritetsspråkene
og styrke deres status.
Språkrådets arbeid har i første omgang vært konsentrert om kvensk, slik det er forutsatt i
oppdragsbrev fra Kulturdepartementet. Det er videre forutsatt at Språkrådet skal holde kontakt
med Kvensk institutt for å få oppdatert informasjon om gjennomført standardiseringsarbeid og
for å drøfte framtidig ansvarsdeling og mulig samarbeid. Kvensk institutt er nærmere omtalt
senere i rapporten, jf. omtale om Ministerkomiteens andre anbefaling og punkt 13. Det er
understreket at Språkrådets arbeid på feltet skal bygge på et mest mulig informert grunnlag og
på dokumentert kunnskap.
I 2013 ansatte Språkrådet en egen rådgiver for minoritetsspråklige spørsmål og er nå godt i
gang med å bygge opp en rådgivningstjeneste på feltet og utforme en arbeidsplan med
prioriterte oppgaver. Det er etablert kontakt og dialog med flere samarbeidspartnere, og det
arbeides med å få i stand økt samarbeid og dialog med minoritetsspråklige organisasjoner og
institusjoner. Det er en forutsetning at Språkrådets arbeid på minoritetsspråkfeltet skjer i tett
kontakt med de ulike språkenes brukerorganisasjoner.
Sametinget har et lovfestet ansvar for å arbeide for vern og utvikling av samiske språk i
Norge. Samtidig kan Språkrådet være en samarbeidspartner for Sametinget og andre aktører i
arbeidet for samiske språk. Det har vært et begynnende samarbeid mellom Språkrådet og
Sametinget gjennom flere møter i 2012 og 2013.

5

Språkåret 2013
Året 2013 var nasjonalt språkår i Norge, organisert som et eget prosjekt i regi av Nynorsk
kultursentrum. Gjennom utviklingstilskudd og grunnfinansiering har Kulturdepartementet i
årene 2010-2013 gitt et samlet tilskudd direkte til Språkåret på nærmere 7,8 millioner kroner.
I tillegg er Nynorsk kultursentrums ordinære budsjett styrket. Målet med Språkåret var å
skape en inkluderende og samlende markering av det språklige mangfoldet i Norge og dermed
sterkere aksept for verdien av slikt mangfold.
En rekke aktører deltok med egne tiltak året igjennom. I oktober 2013 ble det i samarbeid med
Språkrådet arrangert en egen minoritetsspråkdag for å legge til rette for samarbeid og
erfaringsutveksling mellom de nasjonale minoritetene. Flere organisasjoner med tilknytning
til både kvensk og romani var representert. Behovet for et slikt forum ble stadfestet, og
arbeidet vil bli videreført av Språkrådet, slik at dette blir en årlig begivenhet. Språkrådet
markerte ellers året ved å arrangere, initiere og samarbeide om en rekke konferanser,
seminarer, foredrag og utstillinger over hele landet og ved å formidle informasjonsmateriell
av ulikt slag.
I anledning Språkåret 2013 iverksatte Sametinget språkkampanjen ”Snakk samisk te mæ”, en
motiverende holdningskampanje særlig rettet mot samisk ungdom. Formålet med kampanjen
var å øke bruken av samisk, på flere og nye arenaer, motivere til opplæring i samisk og
synliggjøre samiske språk. Sosiale medier brukes aktivt i kampanjen, og 24 ungdommer er
engasjert som språkambassadører. Kampanjen fortsetter i 2014.
I regi av Senter for samisk i opplæringen ble det satt i gang en månedlig skrivekonkurranse
med formål å fremme lesing og skriving på samisk blant samisk ungdom. I Øst-Finnmark ble
det for første gang arrangert en samisk litteraturfestival, et samarbeid mellom Isak Saaba
Senteret i Nesseby kommune, Nesseby bibliotek, Bokbussen i Tana og Nesseby og Varanger
Samiske Museum. Formålet var å øke oppmerksomheten rundt samisk litteratur.
Kvenske språkmiljøer har aktivt utnyttet Språkåret til å utvikle flere prosjekter, og mange av
disse har mottatt prosjektmidler fra Språkåret. Halti kvenkultursenter IKS produserte
forestillingen Muisto ja toivo (Minne og håp), med prosjektstøtte fra Språkåret 2013.
Formålet var å fortelle historien om utviklingen av det kvenske språket gjennom fortelling,
sang og musikk. Aktørene var lokale barn og unge i Nord-Troms, Kvensk sanggruppe, ihana!
og musikerne Jan Johansson og Evgeny Kabeshov.
I løpet av utviklingsprosjektet for Språkåret var det ikke opprettet kontakt inn mot
henholdsvis romani- og romanes-miljøene. Sekretariatet startet derfor en kartlegging på
vårparten 2013 og fikk etter hvert etablert kontakt med Romanifolkets Riksforbund, Taternes
Landsforening, Landsorganisasjonen for romanifolket og Romanifolkets Kystkultur.
Handlingsplan for samiske språk
Handlingsplan for samiske språk ble lagt frem våren 2009 og har virketid på fem år. Målet
med handlingsplanen er å legge grunnlag for en sterkere innsats for de samiske språkene –
nordsamisk, lulesamisk og sørsamisk – på ulike samfunnsområder. Innsatsen gjelder
opplæring, utdanning, offentlig tjeneste- og omsorgsyting og synliggjøring av samiske språk i
offentlig sammenheng.

6

Det ble lagt fram en statusrapport om handlingsplanen i 2011 og 2013. Rapporten fra 2013
var en felles rapport fra regjeringen og Sametinget. Handlingsplanperioden varer ut 2014.
Regjeringen og Sametinget vil i fellesskap utarbeide en sluttrapport om handlingsplanen.
Barne-, ungdoms- og familiedirektoratet (Bufdir)
Barne-, ungdoms- og familiedirektoratet (Bufdir) bygger opp kompetanse for å arbeide mot
diskriminering basert på etnisk opprinnelse og livssyn. Dette er et nytt område for Bufdir i
2014, og inkluderer kunnskap om innvandrere og deres barn, samer og nasjonale minoriteter.
I tråd med at Bufdir har fått utvidet sitt ansvarsområde, vil regions- og minoritetsspråk være
mer på agendaen fremover.
Samiske barns språk og kultur i barnevernet
Barne-, likestillings- og inkluderingsdepartementet har arbeidet for å styrke tilsynet med at
samiske barns språk og kultur ivaretas i barnevernet. Med virkning fra 1. mai 2012 har
Barne-, likestillings- og inkluderingsdepartementet gjort endringer i forskrift 18. desember
2003 nr. 1659 om fosterhjem (fosterhjemsforskriften) og i forskrift 11. desember 2003 nr.
1564 om tilsyn med barn i barneverninstitusjoner for omsorg og behandling
(tilsynsforskriften). Formålet er å tydeliggjøre at det skal føres tilsyn med at samiske barns
rett til å få ivaretatt sitt språk og sin kultur følges opp i fosterhjem og barneverninstitusjoner.
Barnets talsperson i saker som skal behandles i fylkesnemnda for barnevern og sosiale saker
18. februar 2013 vedtok Barne-, likestillings- og inkluderingsdepartementet en ny forskrift om
barnets talsperson i saker som skal behandles i fylkesnemnda for barnevern og sosiale saker.
Av forskriften fremgår det at barnet skal få tilbud om en talsperson med samisk språk og
kulturforståelse ved oppnevning av talsperson for samiske barn innenfor forvaltningsområdet
for samisk språk. I andre områder skal det tilstrebes at samiske barn får et slikt tilbud. Dette er
også fremhevet i retningslinjer til forskriften. Det fremgår videre i retningslinjene at samiske
barns ønske om samisk talsperson skal tillegges stor vekt.
Offentlig utvalg skal utrede bruk av tolk
Barne-, likestillings- og inkluderingsdepartementet har høsten 2013 oppnevnt et utvalg som
skal fremme forslag til samordnet, kvalitetssikret og effektiv organisering av tolking i
offentlig sektor, herunder tolkning til og fra samiske språk.
Handlingsplan for å bedre levekårene for rom i Oslo
På oppdrag fra Kommunal- og moderniseringsdepartementet har forskningsstiftelsen Fafo
igangsatt en evaluering av Handlingsplan for å bedre levekårene for rom i Oslo. For mer
informasjon om handlingsplanen, se Norges femte rapport, Politikk, lovgivning og praksis –
endringer. Evalueringsrapporten forventes å være ferdig høsten 2014.
Arbeids- og velferdsdirektoratet
Målsettinger knyttet til det samiske perspektivet i arbeids- og
velferdsforvaltningen (NAV) blir som tidligere omtalt og presisert i tildelingsbrevet til
Arbeids- og velferdsdirektoratet.
Samisk oversettelsestjeneste
Det ble opprettet en samisk oversettelsestjeneste i Departementenes service- og
sikkerhetsorganisasjon (DSS) i 2010. Tjenesten står for oversettelse av nyheter,
pressemeldinger og temasider til regjeringen.no til de tre samiske språkene. Antall samiske
oversettelser på regjeringen.no har hatt en positiv utvikling etter at tjenesten ble etablert. I
7

2009 var det rundt 50 oversettelser pr. år, i 2012 hadde antallet oversettelser økt til 400. Det
var en nedgang i antallet i 2013. Oversettelsestjenesten er under evaluering. I evalueringen vil
DSS også se på tiltak for å øke departementenes bruk av tjenesten.

Ministerkomiteens anbefalinger – Tiltak for å følge opp anbefalingene
Tiltak for å følge opp anbefalingene fra Ministerkomiteen:
1.
Påse at sosial- og helseinstitusjoner i forvaltningsområdet for samisk språk tilbyr
tjenester på nordsamisk, særlig med tanke på eldre mennesker.
Den treårige samiske delen av demensprogrammet er avsluttet, og det foreligger en rapport
fra april 2013 (IS-2052 versjon 2). Et av de viktigste resultatene av delprogrammet er at
personell i de deltakende kommunene er blitt bevisstgjort, spesielt om betydningen av
kulturelle forhold for de aktivitetene og den omsorgen som tilbys. Det er innsamlet en god del
dokumentasjon, og i 2013 har Senter for omsorgsforskning Nord fått to oppdrag:
1. Å lage et hefte med konsentrert kunnskap om åtte ulike fagtemaer innen pleie og
omsorg som er identifisert som behov for samiske brukere (deriblant lindrende
behandling)
2. Å lage et samisk temahefte for undervisningsformål overfor helse- og
omsorgspersonell. Det siste i heftet vil omhandle følgende temaer:
 Rettslig og historisk grunnlag for samepolitikken generelt og helse- og
omsorgstjenester spesielt
 Kulturkunnskap, lokalkunnskap, identitet og tilrettelagte tjenester
 De lokale tjenestetilbudene, tiltak rettet mot grupper og enkeltindivider
Samisk nasjonalt kompetansesenter - psykisk helsevern (SANKS) oversetter følgende
dokumenter til nordsamisk:





Rettighetsbrevene som sendes ut til pasientene
Diverse utredningsverktøy
Tegne- og samtalehefte for barn i aldersgruppen 4-10 år som er pårørende når nær
familie er innlagt på sykehus
Informasjonsmappe om alle enhetene til SANKS

SANKS har i 2013 også tilbudt Helse Finnmark opplæring i språk og kultur for sine ansatte.
Helse-Nord Regionalt helseforetak (RHF) har avsluttet et toårig tolkeprosjekt ved
Hammerfest sykehus. Resultatene av dette er positive. Helse Nord har i 2014 fått i oppdrag å
finansiere videreføring av samisk tolkeprosjekt.
Med hensyn til insentiver for å rekruttere helse- og omsorgspersonell til små kommuner er det
gjort enkelte tiltak for å stimulere til søkere med samisk bakgrunn, for eksempel
lønnskompensasjon for å snakke samisk.
Samisk høgskole (Sámi allaskuvla) har tidligere arrangert kurs for opplæring av helse- og
omsorgspersonell i samisk språk og kulturforståelse. På grunn av manglende deltakelse
eksisterer ikke tilbudet lenger. Mer generelt tilbyr universiteter og høyskoler, og andre
8

institusjoner som har ansvar for samisk språk og kultur, etter- og videreutdanningskurs for
ulike sektorer. Arbeidsgivere kan bestille slike kurs ved behov.
2.
Vedta en omfattende, strukturert politikk for kvensk, kombinert med en
handlingsplan, i samarbeid med de kvensktalende.
Norske myndigheter har etablert ordninger og iverksatt tiltak på ulike områder for kvensk
språk. Revitalisering av kvensk språk støttes av norske myndigheter blant annet gjennom
driftsfinansieringen av Kvensk institutt (Kainun institutti). Kvensk institutt arbeider for å
styrke bruken av kvensk språk og for å utvikle, dokumentere og formidle kunnskap og
informasjon om kvensk språk og kultur. Driftstilskuddet fra Kulturdepartementet går også til
arbeidet med normering og videre standardisering av kvensk.
Kvensk institutt har fått følgende driftstilskudd fra Kulturdepartementet i perioden 2011–
2014:
2011
4,823 millioner NOK

2012
4,973 millioner NOK

2013
5,137 millioner NOK

2014
5,317 millioner NOK

Kulturdepartementet og Kommunal- og moderniseringsdepartementet gir driftsstøtte til den
kvenske avisen, Ruijan Kaiku, som kommer ut cirka en gang i måneden.
I 2011 gav Kulturdepartementet tilskudd til voksenopplæringskurs i kvensk i regi av Norske
Kveners Forbund, og i 2013 fikk samme forbund tilskudd til å gjennomføre et leselystprosjekt
blant kvenske barn basert på de første barnebøker som noensinne er publisert parallelt på
kvensk og norsk.
Kulturrådet, som forvalter Norsk kulturfond, har gitt økonomisk støtte til en rekke prosjekter
med tilknytning til kvensk språk og kultur, jf. nærmere oversikt i vedlegg 5 til denne
rapporten.
Vi viser også til omtale av en egen rådgivnings- og informasjonstjeneste for minoritetsspråk i
Språkrådet. Dette er en viktig del av den samlede innsatsen for arbeidet med å styrke det
kvenske språkets status i Norge. Som det framgår av nærmere omtale under punktet om
Språkrådet ovenfor, har arbeidet med kvensk vært et prioritert arbeidsområde etter at tjenesten
kom i gang på nyåret 2013. For øvrig har mye av Kulturdepartementets økonomiske innsats
vært konsentrert om Språkåret 2013. Her har også tiltak for og informasjon om kvensk språk
vært en viktig del, jf. nærmere omtale under Politikk, lovgivning og praksis – endringer.
Det ble over Kommunal- og moderniseringsdepartementets budsjett for 2014 bevilget 1
million kroner ekstra til styrking av kvensk språk og kultur. Denne bevilgningen kom i tillegg
til den faste bevilgningen på tilskuddsposten for nasjonale minoriteter. Det blir gitt
tilskuddsmidler også til Kvensk Institutt over denne posten (se vedlegg 6).

9

3.
Klargjøre statusen for de lule- og sørsamiske språkene, med hensyn til paktens del II
og III.
Kommunal- og moderniseringsdepartementet har foretatt en gjennomgang av samelovens
språkregler og har blant annet vurdert bestemmelsene opp mot Norges internasjonale
forpliktelser. Et av spørsmålene som ble vurdert, var hvilke(t) språk som omfattes av
språkpakten del III, mens lule- og sørsamisk omfattes av del II Etter en gjennomgang av
kildene legger departementet til grunn at det per i dag bare er nordsamisk som omfattes av del
III. Samtidig er det klart at en rekke av bestemmelsene som gjelder for nordsamisk, i praksis
også blir gjennomført for sørsamisk og lulesamisk. Dersom det skulle bli aktuelt å forplikte
seg etter del III for flere språk, vil det skje etter de prosedyrene språkpakten legger opp til, jf.
artikkel 3 nr. 2.
4.
Videreføre innsatsen for å drive undervisning på/i lule- og sørsamisk, herunder
utarbeidelse av undervisningsmateriell og utdanning av lærere.
Utdanningsdirektoratet har fått oversatt en rekke veiledere og temahefter på
barnehageområdet til sør- og lulesamisk. Det er utarbeidet veiledninger til læreplanene i
samisk som førstespråk og samisk som andrespråk på alle de tre samiske språkene, publisert
på http://www.udir.no/Lareplaner/Finn-lareplan/Kunnskapsloftet-samisk/.
Foreløpig er ikke veiledningsmateriellet revidert etter læreplanrevisjonen i 2013. I
forbindelse med revisjonen er det utarbeidet eksempeloppgaver og eksamensveiledninger til
skriftlig eksamen på ungdomstrinnet og videregående trinn 3 (Vg3). Det som gjelder samisk
som førstespråk, finnes på sør-, lule-, og nordsamisk, mens informasjonen om samisk som
andrespråk foreligger på bokmål. Tidligere gitte eksamensoppgaver i alle de samiske språkene
er publisert på www.udir.no.
Det er gjort gode erfaringer med konferansene om sørsamisk i barnehage og skole, jf. punkt
100. Konferansene har stor oppslutning og bidrar til bygging av nettverk og
erfaringsutveksling. Videre gis det viktige innspill til Sametinget og utdanningsmyndigheter
om hvor de største utfordringene er, herunder behovet for å utvikle pedagogisk
materiell/læremidler til sørsamisk. Utdanningsdirektoratet har blant annet iverksatt flere
oversettelser på bakgrunn av behov innmeldt fra konferansene.
Kunnskapsdepartementet har mottatt utkast til en overordnet strategisk plan for samisk
fjernundervisning fra Utdanningsdirektoratet. De sørsamiske miljøene har engasjert seg sterkt
i forslagene i rapporten.
Fylkesmannen i Nordland satser på informasjon og veiledning overfor skoleeiere for å
sikre at samiske elever som ønsker opplæring i sør- og lulesamisk, får retten innfridd.
Informasjonen gis både gjennom konferanser, informasjonsmøter og gjennom oppslag på
egne hjemmesider og i media.
Utdanningsdirektoratet informerer også skoleeiere, skoleledere og lærere om gjeldende
forskning rundt tospråklighet, og at dette ikke utgjør noen ulempe for eleven. Direktoratet
mener dette vil kunne bidra til at lærere og skoleledere ikke ser på samiskopplæring som en
byrde for eleven eller samfunnet. Hvis direktoratet får opplysninger om at det er blitt stilt
spørsmålstegn ved en elevs valg av samiskopplæring, av lærer eller skoleleder, eller at de har
blitt nektet slik opplæring, har direktoratet umiddelbart sikret at eleven får opplæringen.
10

Inntrykket er at de aller fleste skoler nå har positive rutiner rundt dette, men det er samtidig
viktig fortsatt å ha fokus på at samiske elever skal sikres sine rettigheter til samiskopplæring.
Nasjonal rekrutteringsstrategi for samisk høyere utdanning har en varighet fra 2011 til 2014.
Kunnskapsdepartementet har til sammen bevilget 4,4 millioner til oppfølging av strategien.
Satsingen er videreført i 2014. Sør- og lulesamisk språk vil også være spesielt prioritert i
strategiens siste virkeår.
Universitetet i Nordland tilbyr studier i lulesamisk på bachelorgrad-nivå. Ved Universitetet i
Tromsø (UiT) er det nå en fast førstestilling i sørsamisk litteratur.
Høgskolen i Nord-Trøndelag tilbyr studier i sørsamisk nivå 1 og 2. Studieåret 2011/12
samarbeidet høgskolen med Universitetet i Tromsø (UiT) om bachelortilbudet i sørsamisk
(sørsamisk nivå 3). UiT var faglig ansvarlig, men kurset ble holdt på høgskolen.
Høgskolen tilbyr også kurs i sørsamisk begynneropplæring.
Aajege – samisk språk- og kompetansesenter på Røros tilbyr begynneropplæring i sørsamisk i
samarbeid med Samisk høgskole. Senter for samisk språkteknologi ved UiT (Giellatekno) har
samarbeidet med Aajege om å lage materiell for henholdsvis begynneropplæring og
videregående opplæring (semesteremne) i sørsamisk. Giellatekno og Divvun-gruppa1 har også
laget et språkopplæringsprogram, en språklæringsapp og en elektronisk ordbok.
Senter for samisk i opplæringen har opprettet en egen avdeling på Elgå i det sørsamiske
området. Avdelingen skal arbeide med å videreutvikle sørsamisk læremiddel- og
terminologiarbeid.
Fylkesmannen i Nordland arrangerer årlig både en sørsamisk og en lulesamisk konferanse for
barnehage- og skoleansatte, skoleeiere, utdanningsmyndigheter, utdanningsinstitusjoner mv.
Målet med konferansene er å belyse særskilte utfordringer og muligheter innenfor sør- og
lulesamisk opplæring fra barnehage til høgskole/universitet og å skape en konstruktiv dialog
for hvordan sør- og lulesamisk opplæring kan styrkes og utvikles. Det er også igangsatt ulike
nettverk for ansatte i barnehager og skoler.
Divvun-gruppa ved UiT har i samarbeid med Sametinget publisert en ordbok på lulesamisk.
5.

Styrke innsatsen for å utvikle positive holdninger til språkene romani og romanes.

Dette har vært en del av formålet med Språkåret 2013, og vi viser til nærmere omtale under
punktet om Politikk, lovgivning og praksis – endringer ovenfor. Etableringen av rådgivningsog informasjonstjenesten for minoritetsspråk i Språkrådet vil også bety en vesentlig styrking
av det holdningsskapende arbeidet for disse to minste av de tre nasjonale minoritetsspråkene i
Norge, jf. nærmere omtale ovenfor, under punktet om Språkrådet.

1

Divvun-gruppa er tilknyttet Senter for samisk språkteknologi ved Universitetet i Tromsø. Gruppa arbeider med
grammatikkbasert språkteknologi for samisk og andre nordlige språk, for eksempel tekstprosesseringsprogram,
språkopplæringsprogram, digitale ordbøker og syntetisk tale.

11

Del II
Språkpakten del II – Oversikt over tiltak iverksatt for å anvende artikkel 7
for statens anerkjente regions- eller minoritetsspråk
Europarådet ber i denne delen av rapporten om informasjon om tiltak som staten har
iverksatt for å anvende artikkel 7 for statens anerkjente regions- eller minoritetsspråk.
(Regions- eller minoritetsspråk er definert i artikkel 1 a.)
Europarådet ber videre om å bli informert om nye tiltak iverksatt etter forrige rapportering
og om å få en detaljert redegjørelse for juridiske og praktiske tiltak som staten har iverksatt
for å følge opp oppfordringene og de såkalte boksanbefalingene som Ekspertkomiteen gav i
den foregående evalueringsrapporten, eventuelt de foregående evalueringsrapportene.
I denne delen av rapporten vil vi for hvert av de aktuelle språkene informere om tiltak staten
har iverksatt og redegjøre for oppfølging av oppfordringene og boksanbefalingene fra
Ekspertkomiteen i den femte evalueringsrapporten. Nummereringen av spørsmålene fra
Ekspertkomiteen er lik som nummereringen i den femte evalueringsrapporten.
Artikkel 7 – Informasjon om hvert språk og tiltak for å iverksette
Ekspertkomiteens anbefalinger
Ekspertkomiteen ber i evalueringsrapporten om en oppdatering på situasjonen for regionseller minoritetsspråk.
Presentasjon av situasjonen for regions- eller minoritetsspråkene i Norge –
oppdatering
8. I den femte periodiske rapporten nevner norske myndigheter at det har vært fremmet ønske
fra de finsktalendes side om at finsk må bli beskyttet i henhold til paktens del II. Ifølge
myndighetene er spørsmålet til vurdering i Fornyings-, administrasjons- og
kirkedepartementet. Ekspertkomiteen ser fram til å motta informasjon om dette i neste
periodiske rapport.
Norsk-finsk forbund har fremmet krav om at finsk måtte godkjennes som minoritetsspråk i
henhold til del II i språkpakten, slik finsk og meänkeli er i Sverige. Departementets
konklusjon er formidlet i brev til Norsk-finsk forbund, hvor det blant annet heter:
”Etter departementets syn er det mest nærliggende å konkludere med at kvensk er det
språket som den nasjonale minoriteten kvener/norskfinner tradisjonelt har brukt. Vi
legger da vekt på ordlyden i språkpakten artikkel 1 bokstav a (”tradisjonelt brukes”), i
tillegg til uttalelser i den forklarende rapporten til språkpakten som knytter seg til
”språk som har blitt snakket” (vår utheving). Når Norge da i tillegg har definert kvensk
som et eget språk, er det mest nærliggende å si at kvensk er det språket som
tradisjonelt er brukt av kvenene/norskfinnene, og at moderne riksfinsk faller utenfor
definisjonen i språkpakten.
…
Departementet har kommet til at avgrensningen i språkpakten artikkel 1 er
hensiktsmessig, og at det ikke er aktuelt å utvide forpliktelsene til også å omfatte
12

moderne riksfinsk. Samtidig finnes det nasjonale tiltak og ordninger rettet mot finsk,
herunder opplæring i skolen, som kommer hele den kvenske/norskfinske minoriteten
til gode. Språkpakten legger ingen begrensninger på staten når det gjelder positive
tiltak for andre språk enn de som er omfattet av pakten.”
12. Ekspertkomiteen oppfordrer norske myndigheter til å videreføre sitt arbeid med å
utarbeide mer pålitelige data om bruken av språkene, særlig kvensk, i samarbeid med dem
som snakker språkene.
Se omtale av kartleggingen og undersøkelsen om samisk språk under Brukere av regionseller minoritetsspråk. Se også omtale av Kvenlandsforbundets prosjekt på samme sted.
Særlige spørsmål i forbindelse med evalueringen av Norges femte rapport
13. […] Ekspertkomiteen har fått opplyst at til tross for de tiltakene myndighetene har truffet
siden forrige overvåkingsperiode, er situasjonen for kvensk fortsatt svært prekær.
Ekspertkomiteen konstaterer at standardiseringsprosessen er i gang, og oppfordrer
myndighetene til å videreføre innsatsen. Det er imidlertid behov for tiltak for å fremme
språket i mellomtiden, slik som å iverksette undervisning i kvensk i skolen, i
voksenopplæring og styrking av språkets stilling i kringkasting og litteratur. Det bør særlig
legges vekt på å styrke språkets stilling innenfor utdanningssystemet.
Det er ingen tvil om at situasjonen for kvensk som levende bruksspråk i Norge er vanskelig.
Opplysninger Kvenlandsforbundet har fått fram i forbindelse med et språkprosjekt finansiert
av Kulturdepartementet, synes å bekrefte dette.
På den annen side er det gjort vesentlige framskritt i arbeidet med normering og
standardisering av et kvensk skriftspråk. Standardiseringsarbeidet er organisert og finansiert
gjennom Kvensk institutt og er en del av formålet med Kulturdepartementets driftstilskudd til
instituttet. Det er oppnevnt et særskilt organ for standardiseringsarbeidet, kalt Kvensk
språkting, opprinnelig et vedtaksorgan for Kvensk språkråd, som var i arbeid fram til 2010.
Språktinget har i første omgang fått utvidet sin funksjonstid til og med 2015.
En kvensk grammatikk er ferdig utarbeidet og er til korrekturlesning. Arbeidet med å
oversette grammatikken fra kvensk til norsk er i gang. Gjennom denne grammatikken er det
skapt et viktig verktøy i revitaliseringen av kvensk som muntlig og skriftlig språk. Etter
planen skal det i løpet av 2014 også utarbeides og utgis en egen skolegrammatikk.
Kvensk språkting startet i 2013 planleggingen av arbeidet med orddannelser og ordforråd. I
den anledning er det avholdt møter med bl.a. sørsamiske, nordsamiske og norske språkmiljøer
og med representanter for meänkieli. Instituttet har fått særskilte midler til en prosjektstilling
som blant annet skal ta seg av innhenting og samordning av språkmateriale, både fra instituttet
selv og fra andre språkmiljøer, herunder privatpersoner. Prosjektmedarbeideren skal også
bistå Kvensk språkting med å arbeide fram grunnlagsmateriale for en digital ordbok. Dette
ordboksarbeidet skjer i et samarbeid mellom instituttet og Giellatekno – Senter for samisk
språkteknologi ved Universitetet i Tromsø. Som ledd i dette arbeidet har man bl.a. begynt å
utvikle et automatisk morfologisk analyseprogram.
For nærmere opplysninger om språkets stilling i kringkasting og litteratur vises til omtale
nedenfor.
13

Senere i rapporten pekes det på betydningen av å lære minoritetsspråk og viktigheten av å
informere om elevenes rettigheter og skoleleders/skoleeiers ansvar. Å få god og pålitelig
statistikk over antall elever som får opplæring i eller på sitt morsmål/minoritetsspråk, er
vanskelig å imøtekomme da det ikke føres statistikk over etnisk bakgrunn, kun over
hvilket/hvilke språk elevene får opplæring i, se omtale under punktet om Brukere av regionseller minoritetsspråk. Det vises til svar på punkt 140 155 og 156 fra Ekspertkomiteen.
I samarbeid med Kvensk institutt utarbeider Giellatekno interaktive læringsprogram for
kvensk.
16. [...] Dette spørsmålet oppsto under den fjerde overvåkingsperioden og har ikke blitt løst i
den femte overvåkingsperioden. Ekspertkomiteen minner om Ministerkomiteens anbefalinger
på området fra fjerde periode og gjentar sin oppfordring til norske myndigheter til å "[a]vklare
statusen for lule- og sørsamisk med hensyn til paktens del III " og å underrette Europarådet på
passende måte.
Det vises til omtale under Ministerkomiteens tredje anbefaling.
Samiske språk
Samiske språksentre
Det finnes i dag 12 samiske språksentre. Sametinget avsetter årlig midler til samiske
språksentre. Det er positive erfaringer med språksentrenes arbeid for revitalisering av samiske
språk.
Stavekontrollprogrammer for samiske språk
Divvun-gruppa arbeider med grammatikkbasert språkteknologi for samisk og andre nordlige
språk, for eksempel tekstprosesseringsprogram, språkopplæringsprogram, digitale ordbøker
og syntetisk tale. En ny nettside, Sátni.org, ble lansert 6. februar 2014. På denne nettsiden er
alle nettordbøker samlet på ett sted.
Tiltak i forbindelse med valg
Følgende materiell blir oversatt til samiske språk i forbindelse med valg:
 Kunngjøringsannonser (nordsamisk) - fire i 2013
 Tekst på Kommunal- og moderniseringsdepartementets valgportal: www.valg.no
(nordsamisk)
 Brosjyre om valg (nordsamisk, lulesamisk, sørsamisk)
 Plakat til å henge opp i valglokalene (nordsamisk, lulesamisk og sørsamisk)
Nettstedet www.valglokaler.no er tilgjengelig på nordsamisk. Dette er et mobiltilpasset
nettsted hvor velgerne kan søke opp nærmeste valglokale, finne åpningstider og kartfunksjon.
Lov 12. juni 1987 nr. 56 om Sametinget og andre samiske rettsforhold (sameloven) og
forskrift 19. desember 2008 nr. 1480 om valg til Sametinget er oversatt til nordsamisk. I 2013
ble det gjort enkelte endringer i gjeldende forskrift. Departementet vil sørge for at
oversettelsen blir oppdatert som følge av endringene. Sametinget har ansvaret for å informere
velgerne om sametingsvalget.

14

Den samiske språkprisen – Gollegiella
Gollegiella - Nordisk samisk språkpris - ble opprettet i 2004 av ministrene ansvarlig for
samiske saker og sametingspresidentene i Norge, Sverige og Finland. Prisen er på 15 000 euro
og deles ut annet hvert år. I 2012 ble prisen delt mellom Divvun og Giellatekno ved
Universitetet i Tromsø for arbeidet med å lage teknologiske verktøy for samisk språk, og
Aleksandra Andrejevna Antonova og Nina Jeliseevna Afanasjeva (begge fra Russland) for sin
innsats for det kildinsamiske språket.
Ekspertkomiteen har følgende spørsmål til artikkel 7, para. 1, subpara. c:
Lulesamisk
56. Ekspertkomiteen konstaterer at det er satt i verk positive tiltak, og minner om at det
fortsatt er behov for målrettet innsats på mange områder, f.eks. med hensyn til mangel på
lærere, forskning, medier, litteratur og utvikling og produksjon av undervisningsmateriell for
lulesamisk.
Støtte til litteratur på samisk, enten det er lulesamisk, sørsamisk eller nordsamisk, inngår i den
samlede støtten til kulturformål som Kulturdepartementet hvert år stiller til disposisjon for
Sametinget. Den årlige bevilgningen fra departementet blir overført til og disponert av
Sametinget. Sametinget fordeler så midlene til en rekke kulturformål kunstnerstipender,
bibliotektjenester, museer, teatre, festivaler, kulturhus og andre kulturformidlingsinstitusjoner
– og litteratur. I tillegg vil samiske litteraturtiltak kunne nyte godt av prosjektmidler tildelt
gjennom Kulturrådet.
Når det gjelder medier, viser vi til merknadene til pkt. 90 nedenfor.
Størstedelen av NRK Sápmis radio og TV-sendinger er på nordsamisk, men også lulesamisk
og sørsamisk har permanente sendinger. Begge disse språkene har 30 minutters
radioprogrammer hver uke og faste nyhetssider på Tekst-TV og NRK.no. Avisen NordSalten
har avissider på lulesamisk.
Norges forskningsråd ved Program for samisk forskning II har siden 2011 finansiert et
forskningsprosjekt om lulesamisk talespråk. Fra 2014 finansierer programmet et prosjekt som
har som mål å lage program for maskinoversetting fra nordsamisk til andre samiske språk.
For øvrig har Forskningsrådet fra 2001 finansiert flere forsker- og doktorgradsprosjekter om
samiske språk i sine to programmer for samisk forskning.
Se også omtale under Ministerkomiteens fjerde anbefaling for informasjon om undervisning
og utdanning.
Ekspertkomiteen har følgende spørsmål til artikkel 7, para. 1, subpara. c:
Sørsamisk
63. Ekspertkomiteen konstaterer at det er satt i verk positive tiltak, men registrerer at det
fortsatt er behov for målrettet innsats på mange områder, f.eks. med hensyn til mangel på
lærere, forskning, medier, litteratur og utvikling og produksjon av undervisnings- og
læremateriell for sørsamisk.
Når det gjelder litteratur, viser vi til merknadene om lulesamisk i kommentarene til punkt 56
ovenfor. Det samme gjelder for sørsamisk.
For øvrig viser vi til merknadene til punkt 97 nedenfor.
15

Se under Ministerkomiteens fjerde anbefaling for informasjon om undervisning og utdanning.
Ekspertkomiteen har følgende spørsmål til artikkel 7, para. 1, subpara. c:
Østsamisk/skoltesamisk
66. Ekspertkomiteen har også blitt informert av norske myndigheter om handlingsplanen for
samiske språk, der det legges opp til tiltak for å revitalisere skoltesamisk. Ekspertkomiteen
har imidlertid ingen klar informasjon om hvorvidt dette språket fortsatt snakkes i Norge.
Ekspertkomiteen inviterer derfor norske myndighetene til å avklare dette i neste periodiske
rapport.
Skoltesamisk kultur over grenser har vært et samarbeidsprosjekt mellom tre land: Finland,
Norge og Russland. Prosjektperioden startet 1. april 2010, og prosjektrapport ble fremlagt 20.
desember 2012. Styrking og revitalisering av det østsamiske/skoltesamiske2 språket stod
sentralt i prosjektet. Målet var å starte språkopplæring på nybegynnernivå samt å øke
kunnskapen og interessen for språket i Norge og Russland. Det var sju deltakere på det første
østsamiske/skoltesamiske språkkurset som noensinne er arrangert i Norge.
Østsamisk/skoltesamisk undervisningsmateriell er nå tilgjengelig på norsk og russisk, samt
digitalt. Det digitale materiellet og lydmateriell er utformet slik at det kan brukes i
undervisning i alle tre land. Østsamisk museum planlegger videreføring av språkarbeidet med
språkkurs i Norge og Russland i samarbeid med Samisk kunnskapssenter i Lovozero
(Russland). I samarbeid med Østsamisk museum har Giellatekno ved Universitetet i Tromsø
utgitt en elektronisk ordbok for skoltesamisk.
Ifølge organisasjoner som representerer gruppen finnes det ingen skoltesamiske/østsamiske
språkbrukere i Norge i dag.
Samiske språk
84. Ekspertkomiteen ser fram til å motta presis informasjon om situasjonen for samisktalende
fanger og de tiltakene som treffes for å sikre deres rettigheter, i den neste periodiske
rapporten.
Kriminalomsorgen
Kriminalomsorgen region nord har i 2013 påbegynt arbeidet med å oversette tekster til
nordsamisk. I første omgang har man prioritert informasjon til innsatte før
straffegjennomføring, informasjon til innsatte under straffegjennomføring og informasjon til
de besøkende. Oversettelsene er tilgjengelige på informasjonssidene til Tromsø fengsel og
Vadsø fengsel på kriminalomsorgens nettsider; www.kriminalomsorgen.no.
På oppdrag fra Justis- og beredskapsdepartementet og Kriminalomsorgens sentrale forvaltning
(KSF) har en arbeidsgruppe gjennomgått soningsforholdene for samiske innsatte og domfelte.

2

Kommunal- og moderniseringsdepartementet registrerer at det er ulike oppfatninger blant de østsamiske/skoltesamiske organisasjonene om hvilken benevnelse de ønsker å benytte. Departementet vurderer det derfor
som mest hensiktsmessig å benytte skråstrekbetegnelsen ”østsamer/skoltesamer”. Departementet understreker
imidlertid at det ut fra selvidentifikasjonsprinsippet er full frihet for den enkelte til å utforme og uttrykke sin
identitet og omtale sin tilhørighet på ulike måter. Departementets valg av betegnelse på gruppen vil heller ikke
innebære noen form for pålegg til frie institusjoner (som for eksempel innen akademia, museer og språksentre).

16

Arbeidsgruppen leverte sin rapport til KSF i desember 2011, og det ble gjennomført en
hørings- og samarbeidskonferanse i Karasjok i mai 2012.
Kriminalomsorgsdirektoratet (KDI) har utarbeidet en tiltaksplan som skal sikre god og
likeverdig straffegjennomføring for samiske innsatte og domfelte. Tiltaksplanen tar
utgangspunkt i arbeidsgruppens rapport og høringsmøtet i Karasjok og er utarbeidet i
samarbeid med region nord og Sametinget. Planen består av fire hovedpunkter, som det skal
arbeides videre med:





Sikre språklige rettigheter for innsatte og domfelte
Videreutvikling av kvalitet i hverdagen i fengsel og under straffegjennomføring i
samfunnet
Økt rekruttering av ansatte i Kriminalomsorgen med kompetanse om samisk kultur og
språk
Økt bruk av konfliktrådsbehandling i straffegjennomføringen

Tiltaksplanen ble oversendt Kriminalomsorgen region nord og Sametinget 10. februar 2014.
Koordinering og ansvar for gjennomføring av tiltakene i planen er lagt til Kriminalomsorgen
region nord.
Koordineringsansvar og sikring av de språklige rettigheter skal prioriteres. Dette innebærer
først og fremst at regelverk og nødvendig informasjon skal oversettes til samisk, og gjøres
tilgjengelig elektronisk. Kriminalomsorgens enheter i forvaltningsområdene for samisk språk
skal skiltes på samisk.
Lulesamisk
90. Ekspertkomiteen oppfordrer myndighetene til å videreføre sin innsats for at lulesamisk
språk skal bli mer synlig i offentligheten.
Den statseide kringkastingstjenesten Norsk rikskringkasting (NRK) har tre fjernsynskanaler
og en rekke radiokanaler og er Norges største kringkastingsinstitusjon. NRK Sápmi (tidligere
NRK Sámi Radio), som er organisert som en spesiell enhet, produserer programmer rettet mot
den samiske befolkningen. I 2012 startet NRK Sápmi et nytt tilbud på lule- og sørsamisk.
NRK har også sendt fem barneprogrammer på lulesamisk i 2012.
Størstedelen av NRK Sápmis radio og TV sendinger er på nordsamisk. Det er imidlertid
permanente sendinger på lulesamisk og sørsamisk med 30 minutters radioprogrammer hver
uke og faste nyhetssider på Tekst-tv og NRK.no.
For øvrig er det fastsatt i vedtektene at NRK skal bidra til å styrke samisk språk, identitet og
kultur. Det er også fastsatt at NRK skal ha jevnlige programmer for barn og unge på samisk.
Vedtektene skiller imidlertid ikke mellom de ulike samiske språkene, men omtaler den
samiske befolkningen og samisk språk under ett. Det ligger innenfor NRKs redaksjonelle
frihet hvordan kravene skal oppfylles.
Over Kulturdepartementets budsjett gis det produksjonstilskudd til samiske dagsaviser. I
tillegg gis mindre tilskudd til produksjon av avissider på lulesamisk og sørsamisk i
norskspråklige lokalaviser. I 2014 utgjør støtten i alt 25 millioner kroner. Bevilgningen har
mellom 2004 og 2014 økt med 13,4 millioner kroner, og dermed blitt mer enn doblet i
17

perioden. Tilskuddet til samiske aviser og samiskspråklige avissider skal legge til rette for
demokratisk debatt, meningsdanning og språkutvikling i det samiske samfunnet.
For eksempel har avisen NordSalten avissider på lulesamisk.
Bodø kommune har satt opp stednavnskilt på norsk og lulesamisk i Bodø.
Sørsamisk
97. Ekspertkomiteen mener at bruk av sørsamisk i kringkastingsmediene og synliggjøring av
språket i det offentlige rom er spesielt viktig fordi de sørsamisktalende bor så spredt.
Komiteen oppfordrer derfor myndighetene til å videreføre sin innsats for at sørsamisk språk
skal bli mer synlig i kringkastingsmediene og i offentligheten.
Når det gjelder kringskastingsmedier, viser vi også til den generelle omtale om NRK i
kommentarene til punkt 90 ovenfor.
På TV er det i 2012 i tillegg blitt vist en egenprodusert dokumentarserie om sørsamiske
kultur. NRK har også sendt fem barneprogrammer på sørsamisk.
Når det gjelder aviser, viser vi til omtalen av tilskudd til samiske dagsaviser og samiskspråklige avissider i kommentarene til punkt 90 ovenfor.
Avisen Snåsningen har avissider på sørsamisk.
Snåsa kommune skilter på norsk og sørsamisk på offentlige bygg.
Samiske språk
115. Myndighetene rapporterte også at det utvikles tettere tverrnasjonalt samarbeid med
Sverige med hensyn til alle de tre samiske språkene […] blant annet utarbeides det et forslag
til avtale om samarbeid mellom Sverige og Norge om samiskopplæring[…]. Komiteen
oppfordrer myndighetene til å legge fram informasjon om avtalen og om hvordan den blir
fulgt opp, i neste periodiske rapport.
Samarbeidet mellom Sverige og Norge om samiskopplæringen er utvidet til også å omfatte
Finland, og dermed vil det, i tillegg til sør- og lulesamisk, bli lagt vekt på samarbeid om
nordsamisk. På siste møtet i Finland i november 2013 ble det bestemt å opprette en
arbeidsgruppe med to personer fra hvert land til å kartlegge samiske læremidler i de tre
landene og komme med forslag til hvordan landene kan nytte hverandres læremidler. Det har
tatt noe tid å få oppnevnt medlemmer til arbeidsgruppa slik at arbeidet først vil bli satt i gang
etter sommeren 2014.
Sørsamisk
132. Ekspertkomiteen […] ser fram til å motta informasjon om resultatene av de konkrete
tiltakene truffet av Kunnskapsdepartementet når det gjelder undervisning på/i sørsamisk, og
om de tiltakene som er blitt truffet av Fylkesmennene i Troms, Nordland, Sør-Trøndelag og
Nord-Trøndelag i samarbeid med Sametinget.
Se omtale under svar på Ministerkomiteens fjerde anbefaling.

18

Østsamisk/skoltesamisk
134. I den femte periodiske rapporten sier myndighetene at det er truffet tiltak, i samarbeid
med Finland og Russland, for å styrke og utvikle identiteten, språket og kulturen i et
tverrnasjonalt perspektiv.
135. Ekspertkomiteen ser fram til å motta mer informasjon om innholdet i samarbeidet i neste
periodiske rapport.
Skoltesamisk kultur over grenser har vært et samarbeidsprosjekt mellom tre land, Finland,
Norge og Russland, se under punkt 66 ovenfor. Et viktig mål med prosjektet var å styrke
samarbeidet mellom aktører på ulike nivåer i disse landene samt å skape et
grenseoverskridende nettverk og forutsetninger for overføring av kulturtradisjoner mellom
generasjonene. Det var over 350 deltakere fra Norge og Russland i prosjektets aktiviteter
rettet direkte mot det østsamiske/skoltesamiske samfunnet. Informasjon om
østsamer/skoltesamer, kulturarven og prosjektet ble formidlet regionalt, nasjonalt og
internasjonalt i åpne arrangementer. Styrking og revitalisering av det
østsamiske/skoltesamiske språket stod sentralt i prosjektet.
Ekspertkomiteen har følgende spørsmål til artikkel 7, para. 1, subpara. g:
137. I den femte periodiske rapporten er det ikke gitt noen spesiell informasjon om dette
punktet. Ekspertkomiteen oppfordrer myndighetene til å legge fram opplysninger om
resultatene av de tiltakene som er truffet, i neste periodiske rapport.
I forvaltningsområdet for samisk språk har alle elever i grunnskolealder, uansett etnisk
tilhørighet, rett til opplæring i samisk. Kommunene i forvaltningsområdet kan vedta at alle
elever i kommunen skal ha opplæring i samisk.
Det er kommunenes ansvar å legge til rette for voksenopplæring, også i regions- og
minoritetsspråk. Både studieforbund og kommunene kan sette i gang tilbud dersom det
kommer ønsker om dette.
Sametinget har finansiert et femårig kvalifiserings- og rekrutteringsprogram i samiske språk
ved Samisk høgskole. Samisk høgskole, som har vært prosjektansvarlig, har hatt et samarbeid
med flere samiske språksentre. Studiene har vært desentraliserte slik at flere har fått mulighet
til opplæring i samiske språk. Programmet ble avsluttet i 2013, og det er ikke avsatt midler for
å videreføre programmet. En faglig sluttrapport skal ferdigstilles i løpet av 2014.
Se omtale av begynneropplæring i samisk under svar på Ministerkomiteens fjerde anbefaling.
Samiske språk
Lulesamisk
145. I den fjerde evalueringsrapporten merket Ekspertkomiteen seg det arbeidet som Árransenteret har gjort når det gjelder samiske språkforhold, som medlem av University of the
Arctic, som koordinerer arbeidet til samiske institusjoners nordområdenettverk og Høgskolen
i Bodø (Nordland). Komiteen nevnte imidlertid at det er en mangel på forskning på/om
lulesamisk generelt.
146. Ekspertkomiteen har ikke mottatt noen ny informasjon om saken.

19

Forskningsinstituttet for urfolksstudier på Árran er et samarbeidsprosjekt mellom
Universitetet i Nordland og Árran der målsettingen er å styrke forskning, utdanning,
utviklingsarbeid og formidling i et tverrvitenskapelig perspektiv. Forskning skal kobles til det
lulesamiske området og fokusere på språk og kulturforskning ut fra ulike perspektiv, samtidig
som det også skal arbeide ut fra et internasjonalt urfolksperspektiv. Instituttet skal også
utvikle utdanningsprogrammer innrettet mot urfolks kunnskaps- og kulturtradisjoner,
nordområdespørsmål og levekår i det nordlige området.
Sørsamisk
148. I den femte periodiske rapporten oppgir myndighetene at det finnes en treårig
faglærerutdannelse (bachelorutdannelse) for tospråklige ved Høgskolen i Hedmark. En
bachelorgrad gir mulighet til videre fordypning i ulike språk, bl.a. sørsamisk, som et valgfritt
kurs.
149. Ekspertkomiteen ser fram til å motta informasjon om hvor mange studenter det er som
tar disse sørsamiskkursene.
Denne utdanningen tilbys ikke lenger ved Høgskolen i Hedmark. Høgskolen i NordTrøndelag tilbyr kurs i sørsamisk begynneropplæring, sørsamisk nivå 1 og 2 og sørsamisk
språk og kultur. Emnene tilbys enkeltvis og er ikke en del av en komplett bachelorgrad, men
kan inngå i lærerutdanningen og barnehagelærerutdanningen eller etterutdanningstilbudet til
lærere. Antallet studenter i 2013/14:
Sørsamisk nivå 2 (30 studiepoeng)
Sørsamisk språk og kultur (30 studiepoeng)
Sørsamisk begynneropplæring (15
studiepoeng)
Med joik som utgangspunkt (15 studiepoeng)

10 studenter
14 studenter
14 studenter
8 studenter

Ekspertkomiteen har følgende spørsmål til artikkel 7, para. 1, subpara. i:
Samiske språk
152. Som nevnt over har det vært sett på tettere tverrnasjonalt samarbeid med Sverige om de
tre største samiske språkene […], med et forslag til avtale om samarbeid mellom Sverige og
Norge om samiskopplæringen […]. [Ekspert]komiteen oppfordrer myndighetene til å legge
fram informasjon om avtalen og om hvordan den blir fulgt opp, i neste periodiske rapport.
Se under punkt 115 ovenfor. Norges universiteter og høgskoler står fritt til å samarbeide med
svenske institusjoner om samisk språk der det måtte være hensiktsmessig. Det er også kontakt
mellom svenske og norske myndigheter om et mulig samarbeid. Det foreligger foreløpig
ingen rapport om resultatene fra dette samarbeidet.
Ekspertkomiteen har følgende spørsmål til artikkel 7, para. 2:
155. Under besøket på stedet ble Ekspertkomiteen av representanter for brukere av ulike
minoritetsspråk informert om at det forekommer at skolene oppfordrer foreldrene til ikke å
kreve opplæring i kvensk eller samisk, for eksempel ved å si at barnet da går glipp av
opplæring i norsk eller andre grunnleggende fag.
156. Ekspertkomiteen anmoder norske myndigheter om å treffe de nødvendige tiltak for å
hindre at slik fraråding finner sted.
20

Ingen av de fire nordligste fylkesmennene har fått noen signaler fra foreldre der det framgår at
de er blitt frarådet å la barna få opplæring i kvensk eller samisk. Fylkesmennene har
imidlertid hørt fra lærere som underviser i samisk og kvensk, at foreldre er bekymret for at
elevene skal få for lite opplæring i norsk, og at undervisningen i samisk og kvensk også kan
gå ut over opplæringen i andre fag. Denne bekymringen knytter seg til at timene til opplæring
i samisk og finsk først og fremst hentes fra norskfaget. Endringer som nå er gjort i fag- og
timefordelingen, vil kunne være med å endre dette, i og med at det er åpnet mer for å
omdisponere timer fra ett fag til et annet (inntil 5 %).
Språkrådet opplyser på sin side at de i løpet av vinteren 2013-2014 har vært i kontakt med
språkbrukere som hevder de har blitt bedt om å ikke kreve opplæring i finsk som andrespråk,
eller at skoleledelsen har trenert eller hatt manglende kunnskaper om selve søknadsprosessen.
Språkrådet har i disse tilfellene informert foresatte om prosessen, samt klageretten hos
fylkesmennene i de relevante fylkene. Språkrådets inntrykk er at terskelen for å sende inn en
skriftlig klage til fylkesmennene er høy for mange foresatte.
Fra fylkesmennenes side er det gitt veiledning til skoleeiere (kommunene) om regelverket
knyttet til opplæring i samisk og finsk. Her framheves elevenes rettigheter og skoleeiers
ansvar for å sørge for at skolene gir elevene informasjon og legger til rette for opplæring i
finsk og samisk. Fylkesmennene har også veiledet skoleeierne og en god del skoleledere om
de endringene i fag- og timefordeling som åpner for større fleksibilitet når det gjelder å legge
til rette for undervisning i blant annet samisk og finsk.
Fylkesmennene i Troms og Finnmark arrangerer årlige møter med lærere som underviser i
finsk og kvensk. På møtene diskuteres problemstillinger som angår elevenes/foreldrenes valg
av faget og frafall fra undervisning i faget. Denne lærergruppen er svært dedikert til faget og
vil bidra til at foreldrene ikke vegrer seg for å velge finsk eller kvensk. Det er derimot skolens
ledelse og skoleeier som oftest møter foreldrene og gir informasjon om faget. Derfor anser
fylkesmennene det som viktig at de kjenner til de rettighetene elevene har, og kan informere
de foresatte best mulig.
Det skal gjennomføres en kartlegging av årsakene til at elevene velger bort finsk/kvensk,
blant annet på bakgrunn av en henvendelse fra Norske Kveners forbund.
Det er laget egen brosjyre om retten til opplæring i finsk og kvensk. Brosjyren er utarbeidet av
fylkesmennene i Troms og Finnmark.
175. Ekspertkomiteen roser Lavangen kommune for den tilnærmingen de har valgt når det
gjelder å beskytte og fremme samisk i sitt lokalsamfunn, og ser fram til å motta informasjon
om utviklingen i og resultatet av arbeidet i neste periodiske rapport.
Lavangen kommune ble innlemmet i forvaltningsområdet for samisk språk i oktober 2009.
Det samiske språksenteret i kommunen åpnet høsten 2009. Språksenteret har bl.a. tilbudt
voksenopplæring i samisk i samarbeid med Samisk høgskole. Senteret er blant annet
ansvarlig for praktisk utvikling av et prosjekt for å tilpasse Ulpan-metoden til samisk, se
omtale av Ulpan-metoden i Norges femte rapport. Senteret i Lavangen har på denne bakgrunn
for eksempel tilbudt kurs i språkbadmetodikk.

21

Fem av de nordsamiske språksentrene samarbeider med Universitetet i Tromsø (UiT) om å gi
samiskkurs til voksne og mulighet for å ta eksamen ved UiT. Språksenteret i Lavangen har
vært med i dette samarbeidet fra 2012.
176. […] Ekspertkomiteen har fått opplyst at Tromsø på grunn av flytting er blitt det største
"samiske urbane senteret". Det ser derfor ut til å være behov for ytterligere tiltak for å fremme
bruken av samisk i Tromsø.
Tromsø kommune har i 2013 inngått en samarbeidsavtale med Sametinget. Samarbeidsavtalen
skal sikre at samene i Tromsø kommune skal kunne bevare sitt språk og sin kultur. Avtalen
inneholder punkter om informasjon, språkopplæring, barn og unge, helse- og omsorgstjenester
og ikke minst intensjonen om å etablere en permanent samisk møteplass i Tromsø. Tromsø
kommune vil på bakgrunn av avtalen utarbeide en egen handlingsplan for samisk språk og
kultur. Kommunens overordnede planer skal samtidig gjenspeile den samiske befolkningens
rett til å ivareta og utvikle sin kultur, sitt språk og sitt samfunnsliv. Partene skal samarbeide
om å utvikle tiltak, prosjekter og fritidsaktiviteter for barn og unge. Det skal i fellesskap
utvikles en samisk kunnskapspakke til bruk i skolene i Tromsø, og det er et uttalt mål å øke
andelen elever med samisk opplæring.
Kvensk
I dette delkapittelet er det innledningsvis en kort omtale av situasjonen for kvensk språk.
Deretter besvares spørsmålene fra Ekspertkomiteen som omhandler kvensk språk.
Vi er i dag i begynnelsen av utviklingen av en infrastruktur for kvensk språk. Dette gjelder
både språklig infrastruktur som papirbaserte ordbøker og en normativ grammatikk, i tillegg til
teknisk infrastruktur som elektroniske ordbøker, stavekontroll, interaktive
språkinnlæringsverktøy og andre analyseverktøy.
Standardiseringsprosessen letter den aktive språkbruken, især for den gruppa som tar språket
tilbake. Vi viser til ytterligere omtale av situasjonen for kvensk under besvarelsen av
Ekspertkomiteens spørsmål 13 ovenfor.
Når det gjelder språkopplæring for barn og voksne, viser erfaringene fra de samiske
språksentrene at disse kan utvikle seg til positive språkarenaer for språkbrukere på ulike nivå.
Det samme synes å være tilfelle for Storfjord språksenter, som er en trespråklig institusjon
som skal synliggjøre så vel norsk som samisk og kvensk språk og kultur.
Det er ellers laget en del læremidler av mindre omfang til bruk i kvenskundervisningen. Flere
nye utgivelser er underveis.
Forfatteren Alf Nilsen-Børsskog (1928-2014) har vært betydningsfull for utviklingen av en
moderne kvensk skriftkultur. Han tok utgangspunkt i sin kvenske dialekt og brukte
prinsippene fra finsk rettskrivning i sitt forfatterskap. Etter forrige rapport har tredje bind i
serien Elämän jatko, Rauha (2011) kommet ut. I tillegg har Nilsen-Børsskog utgitt en
diktsamling i denne perioden: Merimies muistelee (2013). Det fjerde bindet i serien Elämän
jatko er sendt forlaget.

22

I tillegg har forfatter Agnes Eriksen publisert to parallellspråklige barnebøker på kvensk og
norsk, Kummitus ja Tähtipoika / Spøkelset og Stjernegutten 1 og 2. Storfjord språksenter har
publisert en del hefter, bygdeordbok og en parallellspråklig lesebok (bokmål, finsk, kvensk,
nordsamisk og nynorsk).
Spørsmål fra Europarådet til Norge i forbindelse med den sjette periodiske
rapporteringen:
Ekspertkomiteen har følgende spørsmål til artikkel 7, para. 1, subpara. a:
Kvensk
37. Under besøket på stedet uttrykte representantene for de kvensktalende et ønske om å
etablere en permanent konstruktiv dialog med myndighetene.
Et forum for dialog mellom myndighetene og nasjonale minoriteters organisasjoner er
kontaktforum mellom statlige myndigheter og nasjonale minoriteter. Kontaktforum arrangeres
cirka én gang i året. Departementene har i tillegg løpende dialog med ulike organisasjoner for
kvenene/norskfinnene. Det vises også til informasjon om Språkrådets arbeid og samlinger for
minoritetsspråk under Politikk, lovgivning og praksis – endringer.
Ekspertkomiteen har følgende spørsmål til artikkel 7, para. 1, subpara. c:
45. Under besøket på stedet ble Ekspertkomiteen informert om at Språkrådet ennå ikke har
igangsatt sitt arbeid med kvensk språk, og at konferansen om revitalisering av kvensk språk
ikke har ført til noen konkrete tiltak ennå. Kunnskapsdepartementet forsikret imidlertid
Ekspertkomiteen om at det snart ville komme en oppfølging til konferansen, og at prosjektet
ikke var tatt av dagsordenen. Ekspertkomiteen ser fram til å motta informasjon i dette
henseendet i den neste periodiske rapporten.
Språkrådets arbeid med kvensk språk er i gang. Det er fra Kulturdepartementets3 side forutsatt
at Språkrådet tar utgangspunkt i den informasjonen og meningsutvekslingen som kom fram på
konferansen om revitalisering av kvensk språk sommeren 2010. Se omtale under Politikk,
lovgivning og praksis – endringer.
Ekspertkomiteen har følgende spørsmål til artikkel 7, para. 1, subpara. c:
48. Ekspertkomiteen oppfordrer myndighetene til å videreføre innsatsen for standardisering av
kvensk språk og ser fram til å motta informasjon om oppfølgingen av konferansen om
revitalisering av kvensk språk. Ekspertkomiteen har også blitt informert om det arbeidet som i
øyeblikket utføres i Sverige med hensyn til standardisering av meänkieli. Komiteen mener at
det ville være fordelaktig i arbeidet med å standardisere kvensk å etablere kontakter med det
arbeidet som pågår med hensyn til meänkieli.
Arbeidet med standardisering av kvensk er vel etablert og må sies å være kommet inn i faste
former gjennom det systemet som er etablert i regi av Kvensk institutt, se svar under punkt 13
og den generelle innledningen om kvensk ovenfor. Det har vært kontakt med blant andre
representanter for meänkieli i forbindelse med planleggingen av det videre arbeidet med
utvikling av orddannelser og ordforråd. Når det gjelder oppfølgingen av konferansen om
revitalisering av kvensk språk, viser vi til svaret på spørsmål 45 ovenfor.
3

Kommunal- og moderniseringsdepartementet legger til grunn at spørsmålet skulle rettes til
Kulturdepartementet, ikke Kunnskapsdepartementet slik det står i punkt 45.

23

Ekspertkomiteen har følgende spørsmål til artikkel 7, para. 1, subpara. d:
Kvensk
73. Når det gjelder stedsnavn, anmoder Ekspertkomiteen myndighetene om å rapportere om
den praktiske gjennomføringen av stedsnavnloven og oppfordrer dem til å treffe tiltak for å
legge til rette for en effektiv innsamling av kvenske stedsnavn.
Etter lov 18. mai 1990 nr. 11 om stedsnavn oppnevner Kulturdepartementet
stedsnavnkonsulenter for norske og kvenske stednavn og Sametinget for samiske stedsnavn.
Navnekonsulentene gir råd og veiledning om skrivemåten av stedsnavn.
Ofte er det Kvensk stedsnavntjeneste (Paikannimipalvelus) som påpeker behovet for vedtak
om skrivemåte av et kvensk stedsnavn på kart og på skilt. Saksbehandlingsreglene i
stedsnavnloven sikrer at en språk- og navnekyndig person gir råd om skrivemåten før navnene
blir vedtatt av Statens kartverk. Reglene i stedsnavnloven sikrer at dersom det finnes
stedsnavn på samisk og kvensk i tillegg til det norske, skal disse navnene vedtas samtidig med
det norske. Offentlige organer er selv ansvarlige for å bruke vedtatte kvenske navn i sin
tjeneste, for eksempel på skilt.
Det er laget en database for å dokumentere og tilgjengeliggjøre kvenske stedsnavn
(www.kvenskestedsnavn.no). Denne redigeres og oppdateres av Kvensk stedsnavntjeneste.
Stedsnavntjenesten for norske og kvenske stedsnavn administreres av Språkrådet. Språkrådet
har gitt ekstra midler til oppretting av databasen. Databasen vil forhåpentligvis fungere som
en kilde for alle som har interesse for stedsnavn, særlig de kvenske. Stedsnavn er
identitetsbærere og kilder til både språklig og kulturell informasjon, og derfor egner de seg
også i andre formidlingsformer, som undervisning og forskning.
Databasen er ikke i seg selv et verktøy for innsamling av navn, men den er et viktig middel
for dokumentasjon og formidling av de navnene som er samlet inn. Per i dag har man et
innsamlet navnemateriale som består av ca. 10 000 navn. At basen finnes, gjør det lettere å se
sammenhengen mellom innsamling og tilgjengeliggjøring av navn.
På Kulturdepartementets budsjett for 2014 er det avsatt midler til etablering av en
tilskuddsordning for innsamling og registrering av gamle stedsnavn. Innsamlingen og
registreringen gjelder norske, samiske, kvenske og eventuelt skogfinske stedsnavn. Det er lagt
opp til at ordningen skal forvaltes av Språkrådet.
74. [… ] Ekspertkomiteen oppfordrer norske myndigheter til å øke støtten til den kvenske
avisa Ruijan Kaiku slik at den kan komme ut oftere, og oppmuntre til og legge til rette for
opplæring av kvensktalende journalister.
Ruijan Kaiku er en trespråklig (kvensk, finsk, norsk) avis som kommer ut omtrent en gang i
måneden. Avisen har siden 1995 bestått av en journalistredaktør i tillegg til flere
frilansjournalister. Avisen eies av Nordavis AS (66 %) og Norske Kveners Forbund – Ruijan
kveeniliitto (34 %). Avisen har 500 abonnenter og fikk 1 102 000 kroner i tilskudd fra
Kulturdepartementet i 2014.
Det blir i tillegg gitt 450 000 kroner i driftstøtte fra Kommunal- og
moderniseringsdepartementet. I 2014 har avisen fått 200 000 kroner i tilskudd fra Kommunalog moderniseringsdepartementet til å utvide stillingsprosenten til en medarbeider slik at
avisen har to heltidsstillinger.
24

Avisen har lenge hatt ambisjoner om å utvide virksomheten slik at den kan komme ut
ukentlig. En praktisk utfordring er at det er vanskelig å finne mange nok journalister som
behersker alle tre språkene, og derfor vil det være behov for en språkmedarbeider som kan
oversette mellom språkene i redaksjonen.
77. Ekspertkomiteen anmoder myndighetene om ytterligere å øke sin støtte til kvensk kultur,
gjennom generelle og/eller spesifikke finansieringsordninger, og å sørge for, gjennom
etablering av en strukturert dialog med språkbrukerne, at de støtter de tiltakene som
språkbrukerne mener er viktige.
Når det gjelder kvensk språk og kultur, har Kulturdepartementet funnet det riktig å prioritere de
støttetiltakene som det er gjort rede for under merknaden til den andre av Ministerkomiteens
anbefalinger ovenfor. I tillegg kommer de mulighetene kvenske kulturtiltak har for å søke
prosjektmidler fra Kulturrådet. Vi viser til vedlegg 2 med oversikt over kvenske prosjekter som
har mottatt slik støtte i årene 2011 til 2013.
Det er også gitt tilskudd til en rekke kvenske språktiltak over Kommunal- og
moderniseringsdepartementets budsjett, se vedlegg 6.
[boks] Ekspertkomiteen anmoder myndighetene innstendig om å treffe passende tiltak for å
øke forekomsten av kvensk innen kringkasting.
Kvensk er blitt et valgbart språk på NRKs værtjeneste på nett, yr.no.
Ekspertkomiteen har følgende spørsmål til artikkel 7, para. 7, subpara. f:
Kvensk
105. [… ] Ekspertkomiteen ber myndighetene om å sørge for at en nedleggelse av denne
skolen ikke er til skade for Norges oppfyllelse av pakten [...]. Komiteen anmoder derfor […]
Kunnskapsdepartementet om umiddelbart å ta kontakt med Porsanger kommune for å sikre at
elever som ønsker det, fortsatt skal kunne få undervisning i kvensk i det kommende skoleåret.
Det er kommunene som har ansvar for grunnskoleopplæring, herunder skolestrukturen. Staten
kan ikke pålegge en kommune å opprettholde bestemte skoler. Opplæringsloven slår
imidlertid fast at når minst tre elever med kvensk-finsk bakgrunn ved grunnskoler i Troms og
Finnmark krever det, har elevene rett til opplæring i finsk. Dette er en lovfestet rettighet som
skal oppfylles uavhengig av skolestruktur og eventuelle skolenedleggelser.
Kvensk
109. Ekspertkomiteen inviterer norske myndigheter til å framskaffe nøyaktige tall for antallet
barn som får undervisning i kvensk på ulike nivåer, og ser fram til å motta informasjon om
utarbeidelsen av skolemateriell på kvensk.
Antallet elever på landsbasis med finsk som andrespråk i grunnskolen
Elever i grunnskolen i Troms og Finnmark har rett til opplæring i finsk som andrespråk hvis
minst tre elever med kvensk-finsk bakgrunn krever det. Det gis opplæring i finsk som
andrespråk fra første til tiende trinn. Undervisning i kvensk forutsetter at det finnes
lærekrefter, og at elev/foresatt ønsker kvenskopplæring i stedet for finsk. Læreplanen i finsk
som andrespråk omtaler både finsk og kvensk språk og kultur.
25

Antallet elever på landsbasis med finsk som andrespråk i grunnskolen:
Skoleåret 2013/2014
Skoleåret 2012/2013
Skoleåret 2011/2012
Skoleåret 2010/2011

594 elever
600 elever
657 elever
754 elever

For de ulike trinnene er tallene for skoleåret 2013/14 som følger:
Trinn

Antall elever

1. trinn
2. trinn
3. trinn
4. trinn
5. trinn
6. trinn
7. trinn
8. trinn
9. trinn
10. trinn

73 elever
68 elever
88 elever
63 elever
76 elever
65 elever
51 elever
39 elever
40 elever
31 elever

I GSI-tallene (Grunnskolens informasjonssystem) oppgis antallet elever som får opplæring i
finsk som andrespråk – ikke hvorvidt denne opplæringen er på finsk eller kvensk.
Utdanningsdirektoratet gir hvert år over en million kroner til utvikling av læremidler i finsk
som andrespråk, herunder kvensk, samt til kompetansehevingstiltak for lærere som underviser
i faget.
De siste årene har det blitt utviklet tre lærebøker i finsk som andrespråk. En for 3. og 4.
trinn, en for 5.-7. trinn og en for ungdomstrinnet. Dessuten har det blitt utviklet en norsk-finsk
ordbok. En tekstbok i kvensk og en grammatikkbok i finsk er under utvikling, det samme er
ulike temahefter på finsk og kvensk.
[boks] Ekspertkomiteen anmoder myndighetene innstendig om å utarbeide en egen
læreplan i kvensk i samarbeid med de kvensktalende, og å bedre situasjonen for kvensk på
alle hensiktsmessige utdanningsnivå.
Det foreligger ingen umiddelbare planer om en kvensk læreplan. Det kvenske skriftspråket er
i en normerings- og standardiseringsprosess. Det er få kvalifiserte lærere og
læremiddelutviklere. Læreplan i finsk som andrespråk omtaler både finsk og kvensk språk og
kultur.

26

Ekspertkomiteen har følgende spørsmål til artikkel 7, para. 7, subpara.h:
Kvensk
140. Representantene for de kvensktalende kan fortelle at Universitetet i Tromsø og
Høgskolen i Finnmark tilbyr kurs i kvensk. Disse kursene er imidlertid ikke faste, blir gitt
med ujevne mellomrom og bare på bachelornivå. Det er videre ingen øremerkede midler og
stillinger for kvensk språk, litteratur eller kultur ved Universitetet i Tromsø, og heller ikke ved
Høgskolen i Finnmark. Forskningsrådets program for forskning på kvenske/finske/skogfinske
forhold ble også avsluttet i 2008 og har ikke blitt videreført.

[boks] Ekspertkomiteen oppfordrer norske myndigheter til å treffe tiltak for å fremme et
fast tilbud om kurs i kvensk.
Universitetet i Tromsø er i kontakt med de kvensktalende miljøene. Det er ikke
studentgrunnlag for å ha et permanent språktilbud i kvensk. Dette skyldes at etterspørselen
etter slike tilbud varierer fra år til år. Universitetet i Tromsø tilbyr derfor undervisning når det
er et oppdemmet behov. Studietilbudene i kvensk er avhengig av å ha studenter, og
Kunnskapsdepartementet har tillit til at Universitetet løser dette til studentenes beste.
Romani
Ekspertkomiteen har følgende spørsmål til artikkel 7, para. 1, subpara. c:
Romani/romanes
51. Ekspertkomiteen merket seg under besøket på stedet at det var interesse blant
representantene for de romani-/romanestalende for undervisning i romani/romanes. Komiteen
ønsker de gjennomførte tiltakene velkommen og ser fram til å motta presis informasjon om
resultatene av dem.
I samarbeid med daværende Fornyings-, administrasjons- og kirkedepartement har
Kunnskapsdepartementet søkt å finne muligheter for å utarbeide undervisningsmateriell på
romani/romanes, men har ikke lykkes i å finne kvalifiserte personer til å utvikle
opplæringsmateriell. Utdanningsdirektoratet skal undersøke muligheten videre for utvikling
av læremidler i romanes og romani.
Opplæring i romani/romanes som morsmål er hjemlet i opplæringsloven §§ 2-8 og 3-12.
Bestemmelsene gir elever i grunnskolen og elever i videregående opplæring med annen
morsmål enn norsk og samisk ”rett til særskild norskopplæring til dei har tilstrekkeleg
dugleik i norsk til å følgje den vanlege opplæringa i skolen. Om nødvendig har slike elevar
også rett til morsmålsopplæring, tospråkleg fagopplæring eller begge”.
Morsmålsopplæring i romani/romanes er med andre ord knyttet til hvorvidt eleven har
tilstrekkelige norskferdigheter til å følge ordinær opplæring.
Utdanningsdirektoratet arbeider med materiell om nasjonale minoriteter, deriblant rom og
romanifolket/taterne. Materiellet er primært ment for lærere, jf. punkt 113, 157 og 158.
Kommunal- og moderniseringsdepartementet har gitt tilskudd til et prosjekt hvor det skal
utarbeides en mindre ABC/ undervisningsmateriell for rombarn – på romanes. Se vedlegg 6.

27

Stiftelsen romanifolket/taternes kulturfond deler ut midler til tiltak rettet mot
romanifolket/taternes språk og kultur. For 2014 er fondet blitt tildelt 5 millioner kroner til
dette formålet.
Ekspertkomiteen har følgende spørsmål til artikkel 7, para.1, subpara. d:
Romani/romanes
80. Ekspertkomiteen ønsker de gjennomførte tiltakene velkommen og understreker
nødvendigheten av slike tiltak for å kjempe mot diskriminering og negative stereotypier.
Komiteen merker seg imidlertid at det ikke er truffet noen tiltak spesifikt for å fremme bruken
av språket i mediene.
[boks] Ekspertkomiteen oppfordrer myndighetene til å treffe tiltak for å øke forekomsten av
romani og romanes i offentligheten, særlig i mediene.
Eksisterende tilskuddsordning for minoritetsspråklige publikasjoner åpner for tilskudd til
publikasjoner som benytter ulike minoritetsspråk, inkludert romani og romanes.
Tilskuddsordningen for lokalkringkasting åpner for særskilt tilskudd til drifts- og
investeringsformål til lokalradioer for etniske og språklige minoritetsgrupper. Det slås også
fast på generelt grunnlag at det ved tilskudd til lokalradioformål skal tas særlig hensyn til
søknader fra etniske og språklige minoritetsgrupper.
Romani/romanes
112. Under besøket på stedet nevnte taternes representanter et prosjekt der målet er å samle
inn historier fra gamle reisende og transkribere dem. Den transkriberte teksten vil så bli brukt
til å utforme et standardskriftspråk. Dette prosjektet involverer Taternes Landsforening og en
professor i lingvistikk fra Universitetet i Oslo. Ekspertkomiteen ser fram til å motta
informasjon om framgangen i dette prosjektet i neste periodiske rapport.
Taternes landsforening har et språkprosjekt i samarbeid med Institutt for lingvistiske og
nordiske studier ved Universitetet i Oslo og Dronning Mauds Minnes høgskole. Målet med
prosjektet er å gjøre romani til et fullverdig skriftspråk.
I sine rapporter oppgir foreningen at de har tatt lydopptak av eldre romanifolk/tatere rundt om
i landet for å dokumentere deres språk. De ønsker også at fortellinger om romanifolk/tatere
skal bli oversatt til romani slik at romanifolk/tatere og andre kan gjøre seg kjent med språket.
Ifølge rapporten har en språkforsker ved Universitetet i Oslo utarbeidet et grunnmateriell til
en bok med romanifolket/taternes egne historier, på norsk og romani.
Kulturdepartementet har støttet prosjektet med kr 278 000 i 2007 og kr 300 000 i 2009, men
det foreligger ennå ikke egen prosjektrapport. Informasjonen her er hentet fra Taternes
landsforenings årsrapporter.
113. Ekspertkomiteen ønsker de gjennomførte tiltakene velkommen og oppfordrer
myndighetene til å fortsette å støtte prosjekter som tar sikte på å beskytte og fremme romani
og romanes.
Utdanningsdirektoratet informerer skoler og barnehager om språkene romani og romanes i sitt
informasjonsmateriell, jf. svar på punkt 157 og 158. Utover dette skal Utdanningsdirektoratet
i 2014 se på mulighetene til å utvikle læremidler på blant annet romani og romanes.
28

Romani og romanes
142. I den femte periodiske rapporten forteller norske myndigheter at Norges forskningsråd i
flere år har arbeidet med å sette i gang med forskning på romani og romanes. På grunn av
ulike omstendigheter har dette vært svært vanskelig, men Forskningsrådet kunngjorde en
doktorgradsstilling innen romani i 2012.
144. Ekspertkomiteen ønsker den nye utviklingen på dette feltet velkommen og ser fram til å
motta informasjon om doktorgradsprosjektet i den neste periodiske rapporten.
Et doktorgradsprosjekt i norsk romani-/taterspråk ble startet høsten 2013 og skal gå i tre år
framover. Prosjektet er lokalisert på Center for Multilingualism in Society Across the
Lifespan, ved Institutt for lingvistiske og nordiske studier, Universitetet i Oslo.
Ekspertkomiteen har følgende spørsmål til artikkel 7, para. 3:
158. Ekspertkomiteen oppfordrer myndighetene til å sikre at lærerne har nok materiell og
kunnskap om de minoritetsspråkene og de kulturene de representerer, til at de faktisk kan
bruke det/den i undervisningen. Komiteen oppfordrer også myndighetene til å støtte
prosjekter der minoritetene deler informasjon om sine språk og kulturer, som for eksempel
prosjektet for et nytt samisk kulturhus i Oslo til erstatning for det gamle.
Foruten informasjonsmateriellet omtalt under punkt 157 har Kunnskapsdepartementet
og Utdanningsdirektoratet siden 2004 støttet et prosjekt om romanifolket/taterne. Prosjektet er
opprinnelig et initiativ fra Taternes landsforening. Hovedformålet med
prosjektet har vært å fremme kunnskap om romanifolkets/taternes kultur i skoler og
barnehager og å bidra til å skape stolthet blant barn og unge som bruker disse språkene. Også
i inneværende år gjennomføres det opplegg i skoler og barnehager. Blant annet gjennom
drama som metode lærer barna og elevene om taternes/romanifolkets kultur og historie, og
sang på romani er del av dette. Representanter for Taternes Landsforening deltar i opplegget.
Utdanningsdirektoratet er også i gang med å utarbeide en nettressurs om de nasjonale
minoritetene. Nettressursen skal brukes i opplæring i skolen og i aktiviteter i barnehagen for å
fremme kunnskap om de nasjonale minoritetene blant barn og unge. Nettressursen skal
inneholde ulike kulturuttrykk fra de fem minoritetene, for eksempel sanger, matoppskrifter,
bilder, personlige beretninger og små ”språk-smakebiter”. Nettressursen skal også inneholde
forslag til undervisningsopplegg og opplegg til bruk i barnehagen. Det samarbeides tett med
museer som har samlinger om de nasjonale minoritetene.
Foreningen Samisk hus i Oslo ble opprettet i 2004 med driftsmidler fra Sametinget og Oslo
kommune. I 2013 ble Foreningen Samisk hus i Oslo omgjort til aksjeselskap med virkning fra
1. januar 2014. Aksjeselskapet Samisk Hus AS består av Sametinget, Oslo Sámiid Searvi,
Samefolkets parti og Samisk sosialdemokratiskforening.
Sametinget har stilt seg som garantist for leie av lokaler frem til august 2017. Selskapets
formål er å drive kulturinstitusjonen Samisk Hus Oslo, som et brukshus for den samiske
befolkningen i Oslo. Ifølge vedtektene skal Samisk Hus Oslo aktivt bidra til å synliggjøre og
utvikle samisk språk, kultur, identitet, og samfunnsliv i ett historisk- og dagsaktuelt
perspektiv.

29

Ressursheftet Gávnos er et hjelpemiddel i det lokale arbeidet med samisk innhold i
opplæringen. Heftet inneholder tekster om samisk kultur, språk og samfunnsforhold knyttet til
kompetansemål i norsk, RLE, samfunnsfag, historie, geografi og religion og etikk. Også
lærere i andre fag i opplæringen kan hente innsikt og ideer gjennom Gávnos. Heftet er
under revidering og vil bli ferdigstilt innen skolestart august 2014.
Romanes
Den internasjonale sigøynerfestivalen Iagori
Den internasjonale sigøynerfestivalen Iagori har mottatt årlig støtte fra Kommunal- og
moderniseringsdepartementet siden 2000. I 2014 er støtten på 350 000 kroner. Festivalen
presenterer noen av de fremste utøverne av internasjonal sigøynermusikk og dans.
Departementet anser dette som et positivt bidrag til formidling av roms kultur og språk.
Se omtale av tiltak som omfatter både romani og romanes under delkapittelet Romani
ovenfor.
Alle språk
Tiltak som gjelder mer enn ett av regions- eller minoritetsspråkene
Ekspertkomiteen har følgende spørsmål til artikkel 7, para. 1, subpara. e:
100. Ekspertkomiteen oppfordrer myndighetene til å ta nye initiativer med henblikk på å
skape forbindelser mellom eller muligheter for å utveksle synspunkter blant representanter for
alle regions- eller minoritetsspråk.
Vi viser her til initiativ og erfaringer som ble høstet gjennom Språkåret 2013. Språkrådet og
språkåret arrangerte en minoritetsspråkdag i Oslo i oktober 2013, jf. Politikk, lovgivning og
praksis – endringer ovenfor. Formålet med arrangementet var å legge til rette for samarbeid
og erfaringsutveksling mellom de nasjonale minoritetene.
Kontaktforum mellom nasjonale minoriteter og sentrale myndigheter ble arrangert 26.-27. mai
2014. Temaene for møtet var ikke-diskriminering og de nasjonale minoritetenes språk.
Ekspertkomiteen har følgende spørsmål til artikkel 7, para. 3:
157. I den femte periodiske rapporten forteller myndighetene at Utdanningsdirektoratet er i
ferd med å utarbeide en brosjyre som skal gi en oversikt over og innsikt i de fem nasjonale
minoritetene i Norge. Under besøket på stedet nevnte norske myndigheter at en lærebok om
nasjonale minoriteter er under utarbeidelse. Ekspertkomiteen ønsker disse initiativene
velkommen og oppfordrer myndighetene til å legge fram opplysninger om utarbeidelsen og
spredningen av disse dokumentene i neste periodiske rapport.
Utdanningsdirektoratet jobber med å utarbeide et informasjons- og veiledningsmateriale om
nasjonale minoriteter. Heftet inneholder informasjon om minoritetenes historie, språk og
levesett, og er planlagt publisert i 2014. Formålet med materiellet er å bidra til at ansatte i
skoler og barnehager får bedre kunnskap om de nasjonale minoritetene. Samtidig skal heftet
gi informasjon om hvordan ansatte i skoler/barnehager kan formidle kunnskap om situasjonen
til minoritetene og bidra til refleksjon, slik at skoler/barnehager møter barn og unge fra de
nasjonale minoritetene på en god, respektfull og tillitskapende måte.
30

Boken ”Nasjonale minoriteter i det flerkulturelle Norge” av forfatterne Anne Bonnevie Lund
og Bente Bolme Moen (red.) ble utgitt i 2010, og er en bok om de ulike minoritetene og deres
historie. Ifølge omtale av boken er målgruppen studenter på bachelor- og masternivå.
Kommunal- og moderniseringsdepartementet har utviklet et elektronisk opplæringsprogram
om urfolk og nasjonale minoriteter for ansatte i statsforvaltningen. Gjennom kurset ønsker
departementet å gi kunnskap om disse minoritetsgruppene og skape forståelse for hvilke
sakstyper som berører dem. Programmet gjennomgår også historie, samfunnsforhold og
aktuelle lover og regler.
Ekspertkomiteen har følgende spørsmål til artikkel 7, para. 4:
163. Ekspertkomiteen oppfordrer myndighetene til å videreføre dialogen med
minoritetsspråksrepresentantene i saker som gjelder deres språk.
I forbindelse med utarbeiding av informasjon om nasjonale minoriteter har
Utdanningsdirektoratet hatt møter med og fått innspill fra de nasjonale minoriteters
organisasjoner.
Se forøvrig svar på punkt 100.
Kunnskapsdepartementet har faste samarbeidsmøter med Sametinget om saker som omfatter
tiltak i barnehage og opplæring i skole/utdanningsinstitusjoner. Møtene holdes i
utgangspunktet fire ganger i året. I tillegg gjennomføres det konsultasjoner etter behov, i
henhold til Prosedyrer for konsultasjoner mellom statlige myndigheter og Sametinget.

31

Del III
Språkpakten del III - Gjennomføring av forpliktelsene og tiltak for å følge
opp Ekspertkomiteens anbefalinger
Europarådet ber om at det i del III beskrives hvordan forpliktelsene etter språkpakten er blitt
gjennomført, med fokus på ny utvikling siden forrige rapportering.
Europarådet ber om utfyllende informasjon knyttet til de forpliktelsene hvor Ekspertkomiteen
ikke hadde tilstrekkelig informasjon i forrige runde til å evaluere gjennomføringen.
For forpliktelser som Ekspertkomiteen mener ikke var oppfylt, bes det om at staten indikerer
hvilke tiltak som er iverksatt for å gjennomføre bestemmelsene.
Når det gjelder oppfordringene og de såkalte boksanbefalingene fra Ekspertkomiteen, ber
Europarådet om en detaljert beskrivelse av juridiske eller praktiske tiltak som staten har
iverksatt.
Artikkel 8 – Utdanning
Oversikt over antall elever som har samisk som første-, andre- og tredjespråk:
Språk

Førstespråk

Nordsamisk
877
Lulesamisk
19
Sørsamisk
20
Kilde: GSI-tall for skoleåret 2013-2014

Andrespråk samisk
2
525
44
48

Andrespråk samisk
3
545
30
18

Generelle merknader
187. I den femte periodiske rapporten […] nevner myndighetene også at det i 2009 ble
opprettet en arbeidsgruppe for samisk undervisningsmateriell med representanter fra
Sametinget, Kunnskapsdepartementet og Utdanningsdirektoratet. I juni 2010 la gruppen fram
en rapport med forslag til tiltak for en mer effektiv utvikling og produksjon av samisk
undervisningsmateriell. Ekspertkomiteen setter pris på disse positive initiativene og ser fram
til å motta mer informasjon om hvordan de har utviklet seg i praksis, i neste periodiske
rapport.
Oppfølgingen av rapporten fra arbeidsgruppa som vurderte tiltak for å effektivisere utvikling
og produksjon av samiske læremidler, ligger primært til Sametinget. Kunnskapsdepartementet
har fått forståelse av at Sametinget nå tettere følger opp prosjektene de gir støtte til, blant
annet gjennom hyppigere kontakt med forlagene. Det virker som om utviklingen og
produksjonen av samiske læremidler er mer effektiv enn tidligere.

32

Artikkel 8, para. 1, subpara. i
Ny forskrift om rammeplan for barnehagelærerutdanning ble vedtatt av
Kunnskapsdepartementet 4. juni 2012 og trådte i kraft 1. juli 2012. Forskrift om rammeplan
for samisk barnehagelærerutdanning ble fastsatt 20. august 2013. Utdanning etter ny
rammeplan gjaldt for studenter som ble tatt opp til studiet fra og med studieåret 2013/2014.
188. [Ekspertkomiteen anså forpliktelsen for å være oppfylt i forrige overvåkingsperiode.]
Komiteen merket seg det nye kurset ved Universitetet i Tromsø, der man underviser i
nordsamisk som fremmedspråk, overgangen fra undervisning i nordsamisk fra et fag til
morsmålsopplæring ved Universitetet i Oslo, og sammenslåingen av Samisk høgskole med
Nordisk Samisk Institutt, som ga en institusjon som omfatter både lærerutdannelse og
forskning på forskjellige samiske fag[…].
189. I den femte periodiske rapporten peker myndighetene på den positive utviklingen og
styrkingen av samiske studietilbud ved Universitetet i Tromsø, der det undervises i elleve
samiske emner (innen grammatikk, syntaks, litteratur, kulturstudier, historie osv.) […].
190. Ekspertkomiteen anser forpliktelsen for å være oppfylt, og ser fram til å motta
informasjon om resultatene av utviklingen nevnt i den fjerde og femte perioden i neste
periodiske rapport.
Universitetet i Tromsø tilbyr studier i samisk litteraturvitenskap, samisk språkvitenskap,
samisk dialektologi og språkhistorie, samisk teksttolkningshistorie og urfolkskritikk, samisk
kulturkunnskap og nordsamisk språk opp til mastergrad. Universitetet tilbyr også studier i
nordsamisk som fremmedspråk. I samarbeid med Høgskolen i Nord-Trøndelag var det tilbud
om fordypningsstudier i sørsamisk studieåret 2011/12, jf. punkt. 148/149 ovenfor. Det finnes
ingen tilbud om studier i samisk ved Universitetet i Oslo.
Ekspertkomiteen har følgende spørsmål til artikkel 8, para. 2:
198. Ekspertkomiteen er glad for informasjonen om undervisningen i nordsamisk i Oslo. Den
oppfordrer myndighetene til å øke sin innsats på dette området og inviterer dem til å legge
fram informasjon om opplæring i samisk i Tromsø i neste periodiske rapport.
Den samiske barnehagen Cizáš i Oslo eies av Oslo kommune og har byomfattende opptak.
Barnehagen har 28 barn. Barnehagens målsetting er at barn også utenfor samiske
kjerneområder skal ha mulighet til å ivareta og videreutvikle samisk språk og kultur.
Barnehagen er et læringssted for samiske barnehagelærerstudenter og har et tett samarbeid
med Samisk høgskole i Kautokeino. Barnehagen formidler også språk og kultur til andre
høgskoler i landet. Barnehagen har et tett samarbeid med Sametinget, hvor barnehagen bl.a.
får særskilte midler for å kunne fremme samisk språk og kultur.
Samisk hus i Oslo arrangerte høsten 2013 desentralisert studietilbud i nordsamisk språk i
samarbeid med Samisk høgskole. Kurset ga mulighet til å gi 15 studiepoeng ved avsluttet
eksamen. Kurset var en del av Sametingets 5-årige voksenopplæringsprogram.
Se oversikt ovenfor i den generelle innledningsdelen til artikkel 8 over antallet elever som har
samisk som første-, andre- og tredjespråk.

33

Artikkel 9 - Rettsmyndigheter
Artikkel 9, para. 1 Rettspleie i straffesaker og sivile saker
Arbeidsgrupperapport om den samiske dimensjon i rettsvesenet
Det ble i 2011 avgitt en arbeidsgrupperapport om den samiske dimensjon i rettsvesenet.
Rapporten har vært på høring blant relevante aktører og er positivt mottatt.
Kompetansestrategien for domstolene og Domstoladministrasjonen 2011-2015 beskriver
ansvar og roller i kompetansearbeidet. Kompetansetiltak knyttet til den samiske dimensjon i
rettsvesenet hører organisatorisk til den tverrfaglige faggruppen. Utvikling av
kompetansetiltak skjer i dialog med aktuelle grupper i domstolene.
Domstoladministrasjonen (DA) gav i 2013 tilskudd til et kompetansetiltak om samisk kultur
og tradisjon som ble holdt i regi av Samisk høgskole/Sámi allaskuvla.
207. Ekspertkomiteen […] oppfordrer imidlertid myndighetene til å videreføre sin innsats for
å fremme bruken av nordsamisk ved domstolene.
DA har nylig innvilget midler til ytterligere et halvt årsverk til en språkstilling. Det er nå ett
årsverks språkstilling ved Indre Finnmark tingrett. DA legger til grunn at denne generelle
styrkingen i nordsamisk kompetanse vil fremme bruk av samisk ved domstolene.
Indre Finnmark tingrett avholdt i april 2013 seminaret: “Språkutfordringer og rettssikkerhet”.
Seminaret var rettet mot domstoler, rettstolker, advokater, jusstudenter, politiansatte, samiske
språkmedarbeidere i ulike instanser, Kriminalomsorgen, konfliktråd, Sametinget og andre
interesserte. DA legger til grunn at økt kunnskap blant ulike aktører om domstolens mulighet
til å bruke samisk i seg selv vil fremme bruken av nordsamisk ved domstolene.
Utmarksdomstolen for Finnmark skal etter lov 17. juni 2005 om rettsforhold og forvaltning av
grunn og naturressurser i Finnmark fylke (finnmarksloven) etableres som særdomstol for å
behandle de tvister om rettigheter som måtte oppstå etter at Finnmarkskommisjonen har
utredet rettighetsforholdene i et felt. Utmarksdomstolen for Finnmark vil etter planen være i
ordinær drift 1. januar 2015.
Det er i Statsråd konstituert fem dommere, samt to varamedlemmer. Det ble sett hen til
søkernes kunnskap om historie, kultur og geografi, samt ulike befolkningsgrupper og
næringsforhold, herunder kunnskap om samisk språk.
Artikkel 9, para. 3 Oversettelse
Domstoler
Prosjektet ”Samiske lovtermer” avga sluttrapport 1. mai 2013. Prosjektet ble ledet av Tana
samiske språksenter og Samisk Nærings- og Utredningssenter og finansiert av daværende
Fornyings- og administrasjons- og kirkedepartement, Sametinget og Tana kommune.
Prosjektet har hatt en egen faggruppe og har samarbeidet med Indre Finnmark tingrett.
Prosjektet har oversatt termer fra straffeloven, straffeprosessloven og tvisteloven. I tillegg er
deler av tvisteloven, inkludert Luganokonvensjonen, oversatt til samisk. Prosjektet har også
utviklet en ”fraseordliste” og foreslått endringer i den godkjente listen over samisk juridisk
terminologi fra 2005.
34

Prosjektet har utviklet nærmere 3000 termer, hvorav 700 ble godkjent av Sametingets
språkstyre i 2005. Terminologiprosjekter som får tilskudd fra Sametinget, skal levere termer
og språkmateriale til Sametinget for godkjenning. Domstoladministrasjonen har publisert den
godkjente listen over samisk terminologi fra 2005 på sine nettsider, og ønsker å publisere de
øvrige termene når de er godkjent av Sametinget. Indre Finnmark tingrett har i stor grad tatt i
bruk de utviklede termene og vil ta i bruk nye termer som utvikles fremover.
På Landbruks- og matdepartementets område er følgende lover og forskrifter oversatt til
nordsamisk (samlet oversikt):
-

Lov 15. juni 2007 nr. 40 om reindrift (reindriftsloven)
Forskrift 21. juni 2011 om Reindriftens utviklingsfond
Forskrift 14. juni 2010 om tidligpensjon i reindriften
Forskrift 17. juni 2010 om tilskudd til avløsning i reindrift
Forskrift 19. juni 2008 om tilskudd til konfliktforebyggende tiltak i forholdet mellom
reindrift og annen berørt part
Forskrift 19. juni 2012 om tilskudd til siidaandeler og tamreinlag
Forskrift 14. juni 2010 om tilskudd til reinbeitedistrikter og tamreinlag
Forskrift 21. juni 2011 om rapportering av slaktet rein og lagerbeholdning
Forskrift 17. juni 2009 om tilskudd ved frakt av reinslakt
Forskrift 19. juni 2008 om kompensasjon for utgifter, merarbeid og økonomiske tap
som reineiere påføres som følge av tiltak mot radioaktivitet i reinkjøtt
Tilleggsforskrift 7. desember 1999 vedrørende forlenget omstillingslønn for personer
som det etter omstillingslønnsforskriften § 3 ikke krevdes aktiv omstilling for

Artikkel 10 - Forvaltningsmyndigheter og offentlige tjenester
Artikkel 10, para. 1 Statens forvaltningsområder
Artikkel 10, para. 1, subpara. a Muntlige og skriftlige henvendelser
Samisk i justissektoren – Østfinnmark politidistrikt, Vestfinnmark politidistrikt,
Politihøgskolen
I 2010 reviderte Politidirektoratet instruksen for midler til dekning av ekstrautgifter som følge
av samisk språk. Målsettingen var at instruksen i større grad enn tidligere skal dekke hele
politiets ansvarsområde. Direktoratet arbeider også med å utvikle politiets elektroniske
saksbehandlingssystemer for bedre å ivareta samisk språk. Det er utarbeidet ledetekst i faste
dokumentmaler både på nordsamisk og sørsamisk. Dette vil bli implementert i løpet av 2014.
Politidirektoratet opprettet i 2009 en kontaktgruppe bestående av samisktalende
polititjenestemenn fra politidistriktene Østfinnmark, Vestfinnmark og Nord-Trøndelag.
Formålet med kontaktgruppen er å ta opp problemstillinger knyttet til samisk
språkforvaltning i politiet og gi råd og veiledning til Politidirektoratet innenfor områder der
det er behov for å endre systemer eller arbeidsrutiner. Kontaktgruppen, som ledes av
direktoratet, møtes jevnlig og deltar på møter og seminarer som er relevante for utvikling
av samisk språkforvaltning i politiet. Det gjennomføres også møter med Sametinget,
Samisk nasjonalt kompetansesenter for psykisk helse (SANKS) og andre samiske
institusjoner som er relevante for politiets arbeid.
35

Etableringen av kontaktgruppen har vært svært nyttig for å få kontinuitet i arbeidet med å
forvalte nordsamisk i politietaten. Gruppen har gitt nyttige innspill til Politidirektoratet på
områder hvor det er gjennomført forbedringer de siste årene. Særlig gjelder dette
forbedring av politiets elektroniske saksbehandlingssystemer, slik at det kan benyttes
nordsamisk på flere områder innenfor politiets saksbehandling, inkludert i
straffesaksbehandlingen. Kontaktgruppen har også bidratt til å styrke kontakten mellom
politiets sentrale ledelse og de samiske institusjonene.
Statens Barnehus i Tromsø, som har ansvar for dommeravhør og oppfølging av barn som
har vært utsatt for vold eller overgrep, fikk i 2011 tildelt et nasjonalt ansvar for oppfølging
av samiske barn. De fikk tildelt midler til å tilsette en samisktalende klinisk psykolog for å
ivareta den nasjonale oppgaven.
Det er iverksatt et program for å forebygge vold i nære relasjoner i samiske miljøer.
Programmet er benyttet med godt resultat i norsktalende kommuner. Programmet består av
en film og et veiledningsopplegg som gjennomføres i alle samisktalende kommuner i
Finnmark. Hele programmet er på nordsamisk.
Nordsamisk på Skatteetatens nettsider
Våren 2013 ble skatteetaten.no oppgradert med et språkvalg for nordsamisk språk.
Språkvalget leder til en samleside hvor brukeren får generell informasjon og
kontaktinformasjon på samisk. I tillegg inneholder språkvalget/siden alle skjemaer,
rettledninger og brosjyrer som er tilgjengelig på nordsamisk.
Veiledning ved henvendelser til Skatteopplysningen
Skattytere som henvender seg skriftlig på nordsamisk, vil få svar på nordsamisk. Skattytere
som ringer Skatteopplysningen, må be om å bli satt over til nordsamisk saksbehandler. Praksis
i dag er at når Skatteopplysningen får henvendelser fra kunder som ønsker muntlig veiledning
på samisk, sendes kontaktinformasjon gjennom et loggsystem i etaten, og en samisktalende
saksbehandler tar kontakt med skattyteren senest innen 24 timer. Tidligere hadde
Skatteopplysningen en løsning hvor skattytere automatisk ble satt over til samiskspråklig
saksbehandler, men denne ordningen ble avviklet på grunn av få henvendelser.
Oversettelse av regelverk og veiledninger til nordsamisk
En rekke av Skatteetatens veiledninger og blanketter er oversatt til nordsamisk, blant annet
veiledningen til selvangivelsen. Blankettene finnes i elektroniske, utfyllbare versjoner. Til og
med inntektsåret 2012 ble det også trykt opp papirversjoner. Det gjenstår enkelte blanketter
og rettledninger som ikke er implementert i samisk språkdrakt i Altinn4.
Elektronisk selvangivelse
Elektronisk selvangivelse finnes ikke på samisk. Dersom skattyter har valgt nordsamisk
målform og går inn i Altinn for å levere, ligger det en pdf-fil av den samiske versjonen av
selvangivelsen vedlagt. Dersom det skal gjøres endringer i postene til selvangivelsen
elektronisk, må dette gjøres på bokmål. Elektronisk selvangivelse på samisk vil kreve
kostbare endringer i etatens systemer for ligningsbehandling. (Det er per i dag ikke planlagt
noe arbeid for å gjøre det mulig å foreta endringer i postene elektronisk på samisk).
Informasjon på samisk i arbeids- og velferdsforvaltningen (NAV)
4

Altinn er en portal for elektronisk dialog mellom privatpersoner eller næringsdrivende og det offentlige.

36

Siden rapporteringen i 2011 er Arbeids- og velferdsetatens fire hovedbrosjyrer ferdig oversatt
til nordsamisk. Disse brosjyrene omhandler alderspensjon, arbeidsavklaringspenger,
dagpenger og bistand til arbeidsgivere.
Når det gjelder samisk menypunkt på nav.no, har etaten i perioden etter 2011 lagt vekt på å
følge med på besøk og bruk av de samiske nettsidene. Besøkstallene er forholdsvis lave. For
bedre å nå ut med informasjon til den samiske befolkningen, arbeides det nå med å finne
årsaker til lave besøkstall.
Brukerundersøkelser i forvaltningsområdet for samisk språk
Arbeids- og velferdsetaten gjennomfører jevnlig lokale brukerundersøkelser i
forvaltningsområdet for samisk språk. Resultatene skal danne grunnlag for utviklingen av
kvaliteten på tjenestetilbudet i etaten. Her blir brukerne blant annet stilt spørsmål om hvor
tilgjengelig de oppfatter NAV-kontoret med tanke på å henvende seg til NAV-kontoret på
samisk og få svar på samisk.
Brukerne svarer at de i stor grad opplever at det er mulig å avtale møte med en veileder/
saksbehandler som snakker samisk. De opplever også i stor grad at de kan ringe til NAVkontoret og henvende seg på NAV-kontoret på samisk. De opplever imidlertid i noe mindre
grad at det er mulig å henvende seg og få svar på samisk pr. brev. Gjennomsnittscore for
brukernes ”fornøydhet med NAV`s service helhetlig sett” i Finnmark steg fra 3.7 i 2011
(skala fra 1 – 6) til 4.0 i 2012 og videre til 4.4 i 2013.
Oversettelse av dokumenter til samisk innen samferdselssektoren
Statens vegvesen har utgitt et sikkerhetshefte for snøskuterkjørere ”På tur med Snøscooter –
En guide til sikker kjøring” på nordsamisk. Heftet er lagt ut på hjemmesiden til Statens
vegvesen, Region nord. For øvrig er Statens vegvesen i gang med å oversette teoriprøver for
personbil og beltemotorsykkel til nordsamisk.
216. Ekspertkomiteen ble videre informert om at det er gjennomført en ny undersøkelse om
offentlige myndigheters bruk av nordsamisk, og at resultatene vil bli offentliggjort i mai 2012.
Komiteen ser fram til å motta resultatene av denne nye undersøkelsen i neste periodiske
rapport.
217. Ekspertkomiteen oppfordrer norske myndigheter til å videreføre sin innsats på dette
området og anser forpliktelsen for fortsatt å være oppfylt.
Samisk informasjon på offentlige nettsteder – statuskartlegging
Direktoratet for forvaltning og IKT (Difi) offentliggjorde i februar 2012 rapporten Samisk
informasjon på offentlige nettsteder – statuskartlegging. Målet med kartleggingen var å få
kunnskap om hvordan de politiske målsettingene om økt bruk og synliggjøring av de samiske
språkene blir fulgt opp i offentlige virksomheters digitale produksjon, og hvor mange
virksomheter som har implementert standarden UTF-8 (standarden som gjør det mulig å
presentere samiske tegn på nettsidene). Rapporten er utarbeidet på bakgrunn av oppdrag i
tildelingsbrev fra daværende Fornyings-, administrasjons- og kirkedepartement.
Kartleggingen viste at ca. 80 prosent av virksomhetene har teknisk mulighet til å publisere på
samisk. 36 prosent av de statlige virksomhetene har samiskspråklig innhold. Bare fem prosent
av virksomhetene har omfattende samiskspråklig informasjon, men mange har startet et arbeid
for å ha en systematisk oppdatering av samisk innhold.
37

På regjeringen.no viser undersøkelsen at det er stor variasjon i mengden samiskspråklig
innhold hos de ulike departementene. Rapporten fremhever daværende Kommunal- og
regionaldepartement, Landbruks- og matdepartementet og Barne-, likestillings- og
inkluderingsdepartementet som departementer som publiserer mye på samiske språk.
Artikkel 10, para. 2 Lokale og regionale myndigheter
Tolketjeneste
Helse Finnmark, Sametinget og Nasjonalt senter for samhandling og telemedisin har
samarbeidet om et tolkeprosjekt i Helse Finnmark.5Prosjektet har kartlagt en del av behovene
for samiske tolketjenester innenfor Helse Finnmark og gjennomført en pilotordning med
samisk tolk via videokonferanse på bærbar PC.
Prosjektet laget et e-læringsprogram som består av filmer, fakta og en testdel. Programmet gir
opplæring i bruk av tolk, oppdatert informasjon når det gjelder rettigheter for samiske
pasienter og helsepersonells plikter. Prosjektet ble avsluttet og ferdig rapport fremlagt våren
2013. Helse Nord har fått i oppdrag å følge opp konklusjonene i rapporten.
Artikkel 10, para 2, subpara. g
Statistisk sentralbyrå
Statistisk sentralbyrå benytter i dag konsekvent både norske og samiske stedsnavn /
kommunenavn i sine tabeller der det er aktuelt. Statistisk sentralbyrå utgir også publikasjonen
”Samisk statistikk” annethvert år. Denne publiseres både på norsk og nordsamisk.
Artikkel 10, para. 5 Bruk og innføring av etternavn
Bruk av samiske tegn i folkeregisteret
Høsten 2009 innførte folkeregisteret det samiske tegnet Á som er det mest brukte i samiske
egennavn.

5

Furskognes, Ann-Karin, Eliassen, I., Molund, B., Christiansen, E.K. (2013): Prosjektrapport ”Tolkeprosjektet”,
Nasjonalt senter for samhandling og telemedisin, Universitetssykehuset Nord-Norge

38

227. Under besøket på stedet fikk Ekspertkomiteen opplyst at kommunene hadde fått en to års
frist for å gjennomføre de nye reglene om samiske tegn. Fra 2011 må kommunene legge til de
nye tegnene når de oppdaterer systemene sine, men de trenger ikke å implementere
regelverket fullt ut før i januar 2013 […]
228. Ekspertkomiteen […] ser fram til å motta informasjon om resultatene av
implementeringen av de nye reglene i neste periodiske rapport. En implementering av reglene
kan medføre at forpliktelsen blir oppfylt.
229. På grunnlag av den informasjonen den har mottatt, må komiteen konkludere med at
forpliktelsen inntil videre ikke er oppfylt.
[boks] Ekspertkomiteen oppfordrer norske myndigheter til å påse at befolkningsregistrene
og andre offentlige institusjoner godtar samiske navn i deres opprinnelige form.
Forskrift 5. april 2013 nr. 959 om IT-standarder i offentlig forvaltning (standardiseringsforskriften) pålegger offentlige virksomheter å støtte6 samiske tegn i sine IT-systemer. Alle
nye interne systemer og alle interne systemer som går gjennom en større omlegging, skal ha
støtte for alle samiske tegn. I tillegg skal etater ha støtte for samiske tegn ved elektronisk
utveksling av informasjon med andre etater. Kravene ble gjort gjeldende for statlige
virksomheter fra 1. januar 2012 og for kommunale virksomheter fra 1. januar 2013.
Noen av de sentrale registrene har støtte for samiske tegn (f.eks. matrikkelen). Det ble i 2009
implementert støtte for À i Folkeregisteret, og dette omfatter 95 % av de samiske navnene.
Det er forholdsvis lang utskiftningstid på en del offentlige systemer, og det antas derfor at det
vil ta tid før alle systemer er oppgradert til felles tegnsett. Direktoratet for IKT og fornying
(Difi) gjennomfører nå en utredning for å se nærmere på hvilke tegn offentlig sektor skal
støtte, og hvordan de tegn som ikke skal støttes, skal representeres i forvaltningen. Dette er
viktig avklaring for å vite hvordan offentlig sektor skal håndtere person-, virksomhets- og
stedsnavn med tegn utover det norske alfabetet og de samiske tegnene.
Vi regner med at det fremdeles vil ta noen år før norske myndigheter kan garantere full
implementering, slik Ekspertkomiteen stiller spørsmål om. Slik regelverket er vedtatt, sikrer
vi en gradvis overgang til full støtte etter hvert som nye løsninger blir utviklet. En raskere
overgang ville hatt en uforholdsmessig høy kostnad. Det jobbes med å sikre at alle offentlige
virksomheter setter krav til felles tegnsett i alle nye systemer og med å sikre at alle
leverandører av løsninger legger om så raskt som mulig. Dette vil gi en lavere kostnad knyttet
til integrasjon mellom løsninger.
Artikkel 11 – Media
Artikkel 11, para. 1,subpara. a, iii
Se omtale under artikkel 11, punkt 1, underpunkt c, ii.

6

Å støtte betyr at systemene og registrene skal kunne motta, lagre og sende samiske tegn.

39

Artikkel 11, punkt 1, underpunkt c, ii
Radio- og fjernsynssendinger
I 2012 produserte NRK Sápmi til sammen 246 timer med fjernsynssendinger og 1754 timer
med radiosendinger. I 2012 sendte NRK totalt 262 timer nyheter på samisk på radio og 153
timer på fjernsyn. NRK Sápmi har også sendinger på det digitale radionettverket (DAB) og
sendte på DAB totalt 414 timer med nyheter på samisk og 127 timer med overføringer fra
Sametinget. NRK produserer også jevnlige program for barn og unge på samisk. I 2012 ble
det sendt en ny radioserie om samisk språk, identitet og kultur.
Siden 2011 har NRK styrket det samiskspråklige tilbudet og tatt i bruk nett-tv som plattform
for journalistisk nyhets- og aktualitetsinnhold.
Artikkel 11, punkt 1, underpunkt e, i
Støtteordninger for aviser
Tilskuddet til samiske aviser og samiskspråklige avissider skal legge til rette for
avisutgivelser på samisk og dermed for demokratisk debatt, meningsdanning og
språkutvikling i det samiske samfunnet. Bevilgningen har mellom 2004 og 2014 økt med 13,4
millioner kroner og dermed blitt mer enn doblet i perioden.
Artikkel 11, punkt 1, underpunkt f, ii
Audiovisuelle produksjoner
Regelverkene for støtte til audiovisuelle produksjoner sikrer norsk og samiske språk lik status
i alle støtteordninger forvaltet av Norsk filminstitutt.
Kulturdepartementet har siden 2009 gitt statlig tilskudd til Internasjonalt samisk filmsenter
(ISF) i Kautokeino. De statlige midlene til filmsenteret skal gå til utvikling og produksjon av
kortfilm og dokumentarfilm, kompetansehevende tiltak og tiltak for barn og unge. For 2014
utgjør tilskuddet 3,158 millioner kroner, som er mer enn en dobling av bevilgningen som ble
gitt ved oppstarten i 2009 (1,5 millioner kroner). ISF er et viktig bidrag i den norske og
internasjonale filmkulturen. Senteret har som oppgave å utvikle den samiske filmen og det
samiske audiovisuelle produksjonsmiljøet, og samarbeider med filmproduksjonsmiljøer
innenfor urfolk verden over. ISF skal fremme samisk filmskaping og samisk film i Norge,
Sverige, Finland og Russland.
Teksting og dubbing av barnefilmer
Bransjeorganisasjonen Film & Kino finansierer gjennom Norsk kino- og filmfond flere
filmkulturelle tiltak. Ifølge forskrift om film og videogram kan fondsmidlene blant annet
benyttes til dubbing av film for barn på samisk. Avgiftsinntektene til Norsk kino- og filmfond
har de siste årene gått markant ned og ført til at Film & Kino ikke i samme grad har kunnet
finansiere de ulike filmkulturelle tiltakene som er nedfelt i forskriften. Kulturdepartementet
vil i en kommende stortingsmelding om film se nærmere på ansvarsdelingen mellom staten og
Film & Kino.

40

Artikkel 12 – Kulturaktiviteter og kulturanlegg
Oppdatert informasjon om samiske kulturbygg
Kulturbygg – Østsamisk museum i Neiden
Kulturdepartementet har gitt i underkant av 43 millioner kroner til byggingen av Østsamisk
museum i Neiden. Tilskuddet inkluderer midler til utstillinger og inventar. Sametinget har
forvaltningsansvaret for Østsamisk museum, som er en del av den konsoliderte enheten Tana
og Varanger museumssiida. Bygget er tatt i bruk, men har ikke åpnet for publikum enda.
Museet vil åpne for publikum når de siste tekniske utbedringene og arbeidet med utstillingene
er ferdigstilt.
Kulturbygg – Saemien Sijte
Saemien Sijte har samisk museumsansvar for hele det sørsamiske området. Det er Sametinget
som har forvaltningsansvaret for Saemien Sijte. Statsbygg har utarbeidet forprosjekt for nye
lokaler for Saemien Sijte i Snåsa på oppdrag fra Kulturdepartementet. Dersom Stortinget
vedtar igangsetting av prosjektet, vil det inngå i den statlige husleieordningen.
Kulturbygg – Beaivváš Sámi Teáhter
Det er Sametinget som har forvaltningsansvaret for Beaivváš Sámi Teáhter. Statsbygg har
utarbeidet byggeprogram for nytt teaterbygg for Beaivváš på oppdrag fra Sametinget.
Behandlingen av prosjektet vil følge prosedyrene for husleiefinansiering av samiske
kulturbygg.
Støtte til kulturformål
Generelt
Støtte til kulturformål har stor betydning for bevaring og utvikling av samiske språk. Fra 2002
er Kulturdepartementets bevilgninger til samiske kunst- og kulturformål i hovedsak samlet på
én budsjettpost. Den årlige bevilgningen fra departementet blir overført til og disponert av
Sametinget. Sametinget fordeler midler til ulike samiske kulturformål, blant annet museer,
teater, festivaler, møteplasser, bibliotektjenester, kunstnerstipender, litteratur, oppfølging av
samelovens språkregler m.m.
I 2014 er Kulturdepartementets overføring til Sametinget til kulturformål 77,2 millioner
kroner. Til sammenlikning var overføringen på 67,4 millioner kroner i 2011.
Kulturdepartementet har merket seg at Sametinget prioriterer kulturformål høyt.
Stortinget bevilger statsstipend, blant annet til støtte for kulturelt arbeid. Den samiske artisten
Mari Boine mottar statsstipend fra og med 2012.
Riddu Riððu Festivála – internasjonal urfolksfestival
Den internasjonale urfolksfestivalen Riddu Riđđu Festivála arrangeres hvert år i juli i Kåfjord
i Troms. Festivalen ble etablert i 1991 av Gaivuona Samenuorat (Kåfjord Sameungdom)
under navnet Jagi Vai Beaivvi (Samiske Kulturdager). Etableringen beskrives som resultat av
et sjøsamisk ungdomsopprør mot usynliggjøringen av samisk kultur. Festivalens formål er å
”synliggjøre og utvikle den sjøsamiske kulturen i møte med seg selv og andre kulturer”.
I 2009 ble Riddu Riððu Festivála gitt status som knutepunktfestival. Dette innebærer en
finansieringsfordeling mellom staten og regionen på henholdsvis 70 og 30 prosent. Statens
41

tilskudd er i 2014 på 2,22 millioner kroner. Oppdraget som knutepunktfestival innebærer også
at festivalen har et ansvar for utvikling av sjangeren, samarbeid med andre aktører etc. Det er
utarbeidet kriterier for vurdering og evaluering av knutepunkter.
Kommunal- og moderniseringsdepartementet ga et tilskudd på 330 000 kroner i 2013 til
Riddu Riđđu Festivala til et prosjekt for å synliggjøre samtlige språk i Sápmi. Målet med
prosjektet var å vekke interesse for samiske språk og å dokumentere likheter og forskjeller i
språkene. Prosjektet har tatt for seg ti ulike samiske språk. Arbeidet er presentert i et hefte og
gjennom ulike kunstuttrykk.
Dramatikkens hus
Dramatikkens hus i Oslo er et nasjonalt kompetanse- og utviklingssenter med formål å utvikle
ny dramatikk og scenetekst og å medvirke til å frembringe og fremføre samisk dramatikk og
scenetekster for eksempel. Statens tilskudd er i 2014 på 14,4 millioner kroner.
Beaivváš Sámi Teáhter
Vi viser til omtale av Beaivváš Sámi Teáhter i Norges femte periodiske rapport.
Artikkel 13 – Det økonomiske og sosiale liv
Artikkel 13, para. 2 subpara. c
236. I den femte periodiske rapporten slår norske myndigheter fast at problemene som ble
identifisert i de foregående periodene angående bruken av nordsamisk i helsesektoren, er i
ferd med å bli løst. Det er blitt truffet ulike tiltak på dette området […].Myndighetene nevner
også at det pågår "en særskilt samisk satsing [...] under Helsedirektoratets demensprogram".
237. Under besøket på stedet ble Ekspertkomiteen av myndighetene informert om at
Helsedirektoratet har satt i gang et treårig program for å heve kvaliteten på eldreomsorgen, og
at åtte av ni samiske kommuner deltar i programmet. Videre fortalte myndighetene at et
sykehus i Finnmark har innført et obligatorisk todagers samiskkurs for helsepersonell, og at
det gjennomføres et prosjekt der man prøver å øke kvaliteten på helsetjenestene ved å ta i
bruk ny teknologi som videokonferanser […].
238. Ekspertkomiteen […] ber myndighetene om å rapportere om resultatet av disse tiltakene
i neste periodiske rapport. Ekspertkomiteen oppfordrer også myndighetene til å undersøke
muligheten for å etablere økonomiske insentiver som vil sikre tilstedeværelse av kvalifisert
helsepersonell i små kommuner.
Se omtale under svar på Ministerkomiteens første anbefaling.
Artikkel 14 – Grenseoverskridende kontakter
Grenseoverskridende samarbeid Tana – Utsjok
Utsjok skole i Utsjok kommune på finsk side og Sirma skole i Tana kommune på norsk side
samarbeider om opplæring i samisk og kulturkunnskap. Skolene har en del felles
undervisning. De samme læremidlene brukes på begge sider av grensen. Prosjektet driver
også veiledning av lærere. Utsjok og Tana kommune samarbeider også om
samiskopplæringen i barnehagen. Prosjektet arrangerer bl.a. kurs for barnehage- og
skoleansatte i kommunene og utvikler læremidler i samisk språk og naturfag.
42

Vedlegg 1
Oversikt over Kulturrådets tilskudd til samiske kulturtiltak fra Norsk
kulturfonds bevilgning til prosjektbasert arbeid innen kulturvern
År

Mottaker

Prosjekt

2012

Varanger Samiske Museum
/ Varjjat Sami Musea

2012

Senter for nordlige folk AS1

2012

Stabbursnes Naturhus og
Museum

2013

Elle Sofe Henriksen

2013

Álttá Sámi Giellaguovddás
AS2
Senter for nordlige folk AS

Dokumentasjonsprosjektet
Tradisjonelle produkter av sau i
Unjárga/Nesseby
Bygging av tradisjonell
bealljegoahti - samisk bolig
Dokumentasjon og videoinstallasjon basert på sjøsamiske og reindriftssamiske aktiviteter
Lihkastagat ja Lihkáhusat – Bevegelser og rørelser – dokumentasjon
av samiske bevegelser
Prosjektet Samiske stedsnavn i Alta
og omkringliggende kystkommuner
Innsamlings- og formidlingsprosjektet 7 sorter – historier fra
kjøkkenkroken

2013

Tilskuddssum
NOK
100 000

70 000
120 000

100 000

140 000
140 000

1

Selskapet holder til i Manndalen i Kåfjord kommune i Nord-Troms. Primærvirksomheten er kulturproduksjon og – formidling, kjøkken og
museum, med utgangspunkt i det sjøsamiske og nordlige folks kultur. I tillegg huser senteret Riddu Riđđu Festivála, Samtidsmuseet for
nordlige folk, Ája Gáfedat, Samisk språksenter, Samisk bibliotektjeneste for Troms, Folkebiblioteket, Nord-Troms museum, NRK Sápmi,
Sametingets avdelingskontor for Troms, Sáve design, K-sekretariatetIKS og ungdomsklubb. DÁG er del av den samiske kulturhusstrukturen
og dekker spesielt området Nord-Troms. Senteret drives med bl.a. driftstilskudd fra Sametinget og Troms fylkeskommune.
2

Álttá Sámi Giellaguovddáš AS ble etablert i oktober 2006. Bedriften er etablert i Alta kommune, og leier lokaler på Álttá Siida. Selskapets
formål er å fremme, styrke og bevare samisk språk og kultur, primært i Alta kommune. Synliggjøring av områdets sjøsamiske historie og
lokale samiske tradisjoner står sentralt.

Vedlegg 2
Oversikt over Kulturrådets tilskudd til kvenske kulturtiltak fra Norsk
kulturfonds bevilgning til prosjektbasert arbeid innen kulturvern
År

Mottaker

Prosjekt

2011

Siivet AS

2011

Siivet AS

2012

Halti Kvenkultursenter IKS

2012

Alta Qvænforening/Alattion
Kvaaniserua

2012

Nesseby kommune

2013

Siivet AS

2013

Siivet AS

Under en annen himmel - kvensk
natur-/dokumentarfilm
Den store kjærligheten - kvensk
dokumentarfilm
Videodokumentar - Paaskiviikko Kvenske kulturdager i Nord-Troms
Samuli Paulaharju og kvenene i
Alta: En visuell formidling i foto,
skisser og tekst - forprosjekt
Dokumentasjon, bevaring,
opplæring og formidling av
grindveving i Nesseby
Hypätä ennen Wirkola – Å hoppe
før Wirkola – en dokumentarfilm
om en ukjent minoritetshistorie
Sydämen arre – Hjertets skatter –
tilgjengeliggjøring av Sydämen arre
– Hjertets skatter

Tilskuddssum
NOK
200 000
150 000
50 000
6 000

70 000

200 000

60 000

Vedlegg 3
Oversikt over Kulturrådets tilskudd til tiltak for romani eller romanes fra
Norsk kulturfonds bevilgning til prosjektbasert arbeid innen kulturvern
År

Mottaker

Prosjekt

2011

Kai-Samuel Vigardt

2011

Lowri Rees

2012

Kai-Samuel Vigardt

Dokumentasjonsprosjektet
Romanimanus rakrar avri! Romanifolkets egne historier
Dokumentarfilmen Romfolk og
utdanning (arbeidstittel) – tilleggstilskudd
Romanimanus rakra avri Romanifolkets egne historier videreføring og formidling i 2012

Tilskuddssum
NOK
100 000

100 000

100 000

Vedlegg 4
Oversikt over Kulturrådets tilskudd til tiltak samiske, kvenske og romani- eller
romanesrelaterte prosjekt – og utviklingstiltak på museums- og arkivfeltet fra
Norsk kulturfonds bevilgning til allmenne kulturformål
Samisk kultur
År

Mottaker

Prosjekt

2012
2012
2012

Sámi Arkiiva / Samisk arkiv
Sámi Arkiiva / Samisk arkiv
RiddoDuottarMuseat

2012

RiddoDuottarMuseat

2012

Varanger samiske museum

2013

Sør-Trøndelag fylkeskommune
Sámi Arkiiva/Samisk arkiv

Etablering av joikearkiv
Samtidshistoriske kilder
GOVVA MUITALA – samiske
fortellinger og historie
Primus for samisk materiale på
samisk
Digitalguide
Ceavccageadge/Mortensnes
Sørsamisk digitalt

2013

Stemmer. Arven etter Nordisk
samisk institutt

Tilskuddssum
NOK
80 000
100 000
170 000
125 000
400 000
400 000
150 000

Kvensk kultur
År

Mottaker

Prosjekt

2012

Varanger museum IKS /
Vadsø museum – Ruija
kvenmuseum

Levende minner – kvenportretter
fra Varanger

Tilskuddssum
NOK
150 000

Romanikultur
År

Mottaker

Prosjekt

2011

Hedmark fylkesmuseum
AS, avdeling Glomdalsmuseet

Historier ved bålet

Tilskuddssum
NOK
230 000

Romkultur
År

Mottaker

Prosjekt

2011
2012
2013

Oslo Museum
Oslo Museum
Oslo Museum

Romfolk i Oslo
Romfolk i Oslo
Romfolk i Oslo (flerårig)

Tilskuddssum
NOK
600 000
800 000
3 000 000

Vedlegg 5
Oversikt over Kulturrådets tilskudd til scenekunsttiltak med tilknytning til
samisk kultur fra bevilgningen til Norsk kulturfond
År

Mottaker

Prosjekt

2011

Elle Sofe Henriksen,
Finnmark

2011

Beatnaga ii galgga gulgii geahččat/
En skal ikke skue hunden på hårene
- Merlin Theatre - Budapest Ungarn - april 2011
Gaaje - Fri scenekunst - teater

Åarjelhsaemien Teatere
Sydsamisk Teater, Nordland
Elle Sofe Henriksen,
Jorggáhallan - Fri scenekunst - dans
Finnmark
Johanne Eltoft, Troms
Reindans – Boazodánsa - Andre
scenekunsttiltak /
Formidling/gjestespill
Dansefestival Barents,
Elle Sofe Henriksen og Liu Qi:
Finnmark
Connection & Refreshment Kortidsengasjement koreograf
Simone Grøtte Pedersen,
Mannen som stoppet Hurtigruta Troms
Fri scenekunst - dans
Åarjelhsaemien Teatere
Elsa Laula - kvinne som sprengte
Sydsamisk Teater, Nordland grenser - Riddu Riđđu Festivala og
Sør-samisk kulturfestival 2012
Márkomeannu, Nordland
Kristin Mellem m.fl. - Kaffekopp
og salmebok - Gjestespill
Elle Sofe Henriksen,
Jorggahallan - Umeå sameforening
Finnmark
– Umeå - Gjestespill
Kastellet Kultursenter AS,
Beatnaga ii galgga gulgii geahččat/
Aust-Agder
En skal ikke skue hunden på hårene
- Fjæreheia i Grimstad - Gjestespill
Elle Sofe Henriksen,
Lihkastagat ja Lihkáhusat Finnmark
Bevegelser og rørelser dokumentasjon av samiske
bevegelser
Yngve Sundvor, Akershus
1814 Norga - en western fra vidda -

2012
2012

2012

2012
2013

2013
2013
2013

2013

2013

Tilskuddssum
NOK
90 000

300 000
330 000
210 000

50 000

450 000
90 000

35 000
100 000
60 000

300 000

75 000

Scenetekstutvikling

2013

Statsteater, Akershus

1814 Norga - Fri scenekunst - teater

800 000

Vedlegg 6
Oversikt over tilskudd til språktiltak over Kommunal- og
moderniseringsdepartementets tilskuddsposter1
Tilskudd til kvenske formål
År
2011

Mottaker
Halti kvenkultursenter

2011

Kvensk institutt

2011
2011

Kvensk institutt
ĆálliidLágádus

2011
2012

Storfjord språksenter
Halti kvenkultursenter

2012

Kvensk institutt

2012

Siivet AS

2012
2013

Storfjord språksenter
Halti kvenkultursenter

2013
2013
2013

Iđut AS
Norske Kveners forbund/Kvensk
ungdomsnettverk
Siivet AS

2013
2013
2013
2013
2013
2013
2014

Ruijan Kaiku
Norske Kveners forbund
Siivet AS
Kvensk institutt
Kvensk institutt
Storfjord språksenter
Halti kvenkultursenter

2014

Iđut AS

2014
2014

Stiftelsen Laboratoriet
Kvensk institutt

2014
2014
2014

Siivet AS
Storfjord språksenter
Norske Kveners Forbund

1

Prosjekt
Dokumentasjon og formidling
av kvenkulturen i Nord-Troms
Korprosjekt for ungdom: Uet
laulus - Ođđa lávlagat - Nye
sanger
Felles kvensk grammatikk
Tegneserie: Kapteinens jul på
kvensk
Drift
Kvenske språktiltak i NordTroms
Korprosjekt
for
ungdom:
Workshop og konsert
Kvensk dokumentar/videodokumentasjon
Drift
Kvenske språktiltak i NordTroms
Utgivelse av kvensk roman
Språkleir

Tilskuddssum
250 000

Dokumentarfilm "Under en
annen himmel"
Etablering av virtuell redaksjon
Språkkurs for barn
Utvikling av manus
Kvensk lydkurs
Konferanse
Drift
Kvenske språktiltak i NordTroms
Utgivelse av kvensk roman og
lydbok
Utgivelse av bok om kvener
Språk- og
språkteknologiprosjekt
Kvensk dokumentar
Drift
Kvensk teaterprosjekt

Tilskudd til og med 2013 ble gitt over daværende Fornyings- administrasjons- og kirkedepartementets
tilskuddsposter.

50 000
100 000
50 000
600 000
300 000
100 000
50 000
600 000
500 000
150 000
70 000
80 000
130 000
70 000
30 000
150 000
61 000
620 000
505 000
210 000
50 000
500 000
100 000
620 000
100 000

Støtte til øvrige språktiltak
År
2013

Mottaker
La Lumake sjuvla

Prosjekt
ABC-bok på romanes

Tilskuddssum
100 000

Støtte til samiske språktiltak
År
2012

Mottaker
Fylkesmannen i Nordland

2012

Nord-Trøndelag fylkeskommune

2012

Engerdal kommune

2012

Tana kommune

2012

Árran lulesamiske senter

2012

Universitetet i Tromsø

2012
2012
2013

Universitetet i Tromsø
Aajege – Samisk språk og
kompetansesenter
Riddu Riđđu Festivála

2013
2013
2013

Østsamisk museum
Universitetet i Tromsø
Fylkesmannen i Nordland

2014

Fylkesmannen i Nordland

2014
2014

Østsamisk museum
Universitetet i Tromsø

Prosjekt
Tilskuddssum
Sør- og lulesamiske språktiltak i
2 400 000
Handlingsplanen for samiske
språk
Delfinansiering av treårig (2010300 000
2012) prosjektlederstilling for
styrking av sørsamisk språk og
kultur
Sørsamisk skoletilbud 2012
300 000
(siste år med elever i kommunen)
OVVTAS! Samisk språk-, skole200 000
og barnehageutvikling i
Tanadalen – siste del av fireårig
prosjekt
Samiske stedsnavn i pitesamisk
300 000
område – siste del av treårig
prosjekt
Tastaturprosjekt for urfolksspråk
635 000
i Russland
Samisk forvaltningsordbok
250 000
Utvikling av sørsamisk
120 000
språkapplikasjon
Samisk språkprosjekt –
330 000
synliggjøring av samtlige
samiske språk
Skoltesamisk språk over grenser
700 000
Samisk forvvaltningsordbok
250 000
Sør- og lulesamiske språktiltak i
2 450 000
Handlingsplanen for samiske
språk
Sør- og lulesamiske språktiltak i
2 550 000
Handlingsplanen for samiske
språk
Skoltesamisk språk over grenser
700 000
Samisk forvaltningsordbok
472 000

Vedlegg 7
Oversikt over nasjonale minoriteters organisasjoner og samiske organisasjoner
som har blitt informert om prosessen og invitert på det muntlige høringsmøtet
Det mosaiske Trossamfund, Postboks 2722 St. Hanshaugen, 0131 Oslo
Det mosaiske Trossamfund, Postboks 3563 Hospitalløkkan, 7419 Trondheim
Club Romano, Platousgate 6, 0190 Oslo
International Romani Unions representative in Norway, c/o Raya Bielenberg,
Kjelsåsveien 28F, 0488 Oslo
Den Norske Romforening, v/Andreas Muller, Nordalsv. 19A, 0580 Oslo
Romani Kultura, v/Jan Jansen, Innspurten 4b, 0663 Oslo
Sjuvliano Kerr, Martin Linges vei 10. 0692 Oslo
Romanifolkets Riksforbund, Postboks 701, 1509 Moss
Taternes Landsforening, Glommengata 29, 2211 Kongsvinger
Skogfinske interesser i Norge, v/Terje Audun Bredvold, 2283 Åsnes Finnskog
Landsorganisasjonen for romanifolket, v/Inger Kvernodd
Rindes vei 16 3950 Brevik
Foreningen Romanifolkets Kystkultur, Postboks189, 4330 Ålgård
Norske Kveners Forbund/Ruijan Kveeniliitto, Hansjordnesgt 9, 9009 Tromsø
Kvenlandsforbundet, v/Bjørnar Seppola, 9143 Skibotn
Norsk-Finsk Forbund, v/Nils Petter Pedersen, Nyborgveien 53, 9800 Vadsø
Samenes folkeforbund, samene@samene.no
Norske samers riksforbund, nsr@nsr.no
Sámi NissonForum, Postboks 110, 9730 Karasjok
Sárahkka v/Kirsti S. Suongir, 9845 Tana
Foreningen for Øst-samene i Neiden, 9930 Neiden

