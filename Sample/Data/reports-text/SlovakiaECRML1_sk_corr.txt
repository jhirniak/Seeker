Štrasburg, 21. februára 2007

ECRML (2007) 1

EURÓPSKA CHARTA REGIONÁLNYCH ALEBO MENŠINOVÝCH JAZYKOV

UPLATŇOVANIE CHARTY V SLOVENSKEJ REPUBLIKE
Úvodný monitorovací cyklus

A.

Správa Výboru expertov pre chartu

B.

Odporúčanie Výboru ministrov Rady Európy týkajúce sa
uplatňovania charty Slovenskou republikou

Európska charta regionálnych alebo menšinových jazykov ustanovuje kontrolný mechanizmus na hodnotenie
uplatňovania charty v štáte, strane dohovoru, s cieľom odporučiť prípadné zlepšenia v jeho legislatíve,
politike a praxi. Ústredným prvkom tohto postupu je Výbor expertov založený v súlade s článkom 17 charty.
Jeho hlavným účelom je skúmať skutočnú situáciu regionálnych alebo menšinových jazykov v štáte,
informovať Výbor ministrov o svojom hodnotení dodržiavania záväzkov stranou dohovoru a tam, kde je to
vhodné, nabádať členský štát k postupnému prijímaniu záväzkov vyššej úrovne.
Na uľahčenie tejto úlohy Výbor ministrov prijal v súlade s článkom 15 ods.1 osnovu periodických správ, ktoré
musia strany dohovoru predkladať generálnemu tajomníkovi. Vláda štátu, ktorého sa to týka, musí túto
správu zverejniť. Na základe tejto osnovy musí štát podávať informáciu o konkrétnom uplatňovaní charty,
o všeobecnej politike vo vzťahu k jazykom, ktoré spadajú pod ochranu podľa časti II charty, a musí
presnejšie informovať o všetkých opatreniach, ktoré boli prijaté v rámci aplikácie ustanovení vybraných pre
jednotlivé jazyky, na ktoré sa vzťahuje ochrana podľa časti III charty. Prvou úlohou výboru je preto
preskúmať informácie obsiahnuté vo východiskovej správe týkajúce sa všetkých relevantných regionálnych
alebo menšinových jazykov na území príslušného štátu.
Úlohou výboru je vyhodnotiť existujúce právne akty, predpisy a skutočnú prax, ktoré jednotlivé štáty
uplatňujú vo vzťahu k ich regionálnym alebo menšinovým jazykom. Tejto úlohe prispôsobil aj svoje pracovné
metódy. Výbor zhromažďuje informácie od príslušných orgánov a z nezávislých zdrojov v rámci štátu
s cieľom získať pravdivý a korektný prehľad o skutočnej jazykovej situácii. Po predbežnom preskúmaní
východiskovej správy výbor v prípade potreby položí príslušnému štátu niekoľko otázok týkajúcich sa
záležitostí, ktoré považuje za nejasné alebo nedostatočne rozpracované v samotnej správe. Po tomto
písomnom postupe obyčajne nasleduje návšteva delegácie výboru v príslušnom štáte. Počas tejto návštevy
sa delegácia stretáva so subjektami a združeniami, ktorých práca úzko súvisí s používaním relevantných
jazykov, a konzultuje s orgánmi záležitosti, na ktoré bola upozornená.
Po ukončení tohto postupu výbor expertov vypracuje svoju vlastnú správu. Túto správu predloží Výboru
ministrov spolu s návrhmi na odporúčania, ktoré sa tento môže rozhodnúť adresovať príslušnej strane
dohovoru.

2

OBSAH

A.

Správa Výboru expertov o uplatňovaní charty v Slovenskej republike....................... 4
Kapitola 1

Základné informácie a všeobecné/predbežné otázky ..........................................4

1.1.

Úvod.....................................................................................................................................4

1.2.

Činnosť Výboru expertov .....................................................................................................4

1.3.

Predstavenie situácie regionálnych alebo menšinových jazykov v SR ...............................4

1.4.

Všeobecné otázky vyplývajúce z vyhodnotenia správy.......................................................7

1.5

Osobitná otázka týkajúca sa 20-percentnej hranice............................................................8

Kapitola 2

Hodnotenie Výboru expertov týkajúce sa častí II a III charty .............................10

2.1 Hodnotenie týkajúce sa časti II charty.........................................................................................10
2.2

Hodnotenie týkajúce sa časti III charty ..............................................................................18
2.2.1
2.2.2
2.2.3
2.2.4
2.2.5
2.2.6
2.2.7

Hodnotenie uplatňovania časti III charty v prípade rómskeho jazyka ................18
Maďarský jazyk...................................................................................................36
Hodnotenie uplatňovania časti III v prípade nemeckého jazyka ........................55
Hodnotenie uplatňovania časti III v prípade rusínskeho jazyka .........................71
Hodnotenie uplatňovania časti III v prípade ukrajinského jazyka ......................86
Hodnotenie uplatňovania časti III v prípade českého jazyka ...........................101
Hodnotenie uplatňovania časti III v prípade bulharského, poľského a
chorvátskeho jazyka .........................................................................................112

Kapitola 3. Zistenia..........................................................................................................................128
Príloha I: Ratifikačná listina .............................................................................................................130
Príloha II: Pripomienky slovenských orgánov .................................................................................132

B.

Odporúčanie Výboru ministrov Rady Európy o uplatňovaní charty na
Slovensku .................................................................................................................... 139

3

Základné informácie

A.

Správa Výboru expertov o uplatňovaní charty v Slovenskej
republike

prijatá Výborom expertov 23. novembra 2005
a predložená Výboru ministrov Rady Európy
v súlade s článkom 16 charty

Kapitola 1

1.1.

Základné informácie a všeobecné/predbežné otázky

Úvod

1.
Slovenská republika podpísala Európsku chartu regionálnych alebo menšinových jazykov (ďalej len
„charta”) 20. februára 2001 a ratifikovala ju 5. septembra 2001. Charta nadobudla platnosť pre Slovenskú
republiku od 1. januára 2002.
2.

Ratifikačná listina je priložená k tejto správe ako príloha I.

3.
V súlade s článkom 15 ods. 1 charty bola 5. decembra 2003 predložená východisková periodická
správa o uplatňovaní charty v Slovenskej republike.

1.2.

Činnosť Výboru expertov

4.
Po predbežnom preskúmaní správy Výborom expertov bol vypracovaný dotazník, ktorý bol zaslaný
slovenským orgánom. V septembri 2004 sa uskutočnila návšteva „na mieste” (ďalej len „návšteva”).
Delegácia Výboru expertov navštívila Prešov, Košice – vrátane rómskeho sídliska Luník IX – a Bratislavu.
Stretla sa so zástupcami osôb hovoriacich po rómsky, maďarsky, nemecky, ukrajinsky, rusínsky, bulharsky,
česky a poľsky a so zástupcami židovskej menšiny, mimovládnych organizácií, médií a školstva. V Košiciach
sa delegácia stretla aj s predstaviteľmi miestnych a regionálnych orgánov a so sudcami okresného súdu v
Košiciach. Stretnutia s predstaviteľmi ústredných orgánov sa konali v Bratislave.
5.
Výbor expertov získal viacero pripomienok a dodatočných informácií od zástupcov osôb hovoriacich
uvedenými jazykmi, ako aj z rôznych úradných zdrojov na Slovensku. Tieto informácie boli pri hodnotení
uplatňovania charty veľmi užitočné a Výbor expertov všetkým vyjadruje vďaku za aktívny prínos a účasť na
monitorovacom procese.
6.
V súlade s článkom 16 ods. 4 charty (pozri kapitolu 3.2 tejto správy) Výbor expertov vypracoval
zoznam všeobecných návrhov na prípravu odporúčaní, ktoré by sa Výbor ministrov mohol rozhodnúť
adresovať Slovenskej republike. Okrem toho tam, kde to považoval za potrebné, v texte správy uvádza
konkrétnejšie poznámky, ktoré slovenským orgánom odporúča zohľadniť pri tvorbe politiky v oblasti
regionálnych alebo menšinových jazykov.
7.
Táto správa vychádza z politickej a legislatívnej situácie prevládajúcej v čase, keď charta nadobudla
platnosť pre SR (1. januára 2002), z informácií, ktoré Rade Európy poskytla slovenská vláda vo
východiskovej periodickej správe (5. decembra 2003), z dodatočných informácii poskytnutých vládou
v neskoršom období, a z ďalších informácii, ktoré Výbor expertov získal vyššie uvedeným spôsobom. Správa
bola prijatá 23. novembra 2005.

1.3.

Predstavenie situácie regionálnych alebo menšinových jazykov v SR

Predbežná poznámka
8.
Po rozdelení bývalého Československa k 1. januáru 1993 Slovenská republika prešla v oblasti
ochrany regionálnych alebo menšinových jazykov rušným vývojom trvajúcim niekoľko rokov. Rad obmedzení
vniesol do používania regionálnych alebo menšinových jazykov najmä zákon o štátnom jazyku z roku 1995.
Po ustanovení novej koaličnej vlády po voľbách v roku 1998, do ktorej vstúpili aj predstavitelia maďarskej
4

Základné informácie

menšiny, sa však začal uplatňovať pozitívnejší prístup k ochrane menšinových jazykov. Ratifikácia charty
Slovenskou republikou bola priamym výsledkom tohto politického vývoja.
9.
Pri sčítaní obyvateľstva z roku 2001, na ktoré odkazuje ďalší text, sa zisťovali údaje o národnosti, ku
ktorej sa občania hlásia, ale nie o jazyku, ktorým hovoria.
Rómčina
10. Podľa informácií, ktoré má k dispozícii Výbor expertov, Rómovia prišli na Slovensko v 15. storočí, hoci
niektoré pramene poukazujú na ich prítomnosť už v 13. alebo 14. storočí. Spočiatku sa spomínali ako hradní
muzikanti alebo kováči. Neskôr slúžili v maďarskej armáde. Po jej porážke Turkmi v 16. storočí sa prístup
k Rómom zmenil. Bolo to zrejme práve vtedy, keď začalo dochádzať k ich segregácii v oddelených osadách
a znemožnil sa im prístup k zárobkovej činnosti. Podobne ako v ostatných európskych krajinách tej doby boli
Rómovia v 16. storočí postavení mimo zákona. Za vlády Márie Terézie (1740-1780) sa začala uplatňovať
prísna asimilačná politika. S krátkou prestávkou medzi skončením revolučných udalostí v roku 1848 a rokom
1867 asimilačná politika pokračovala aj v ďalšom období.
11. Na rozdiel od českých Rómov vystavených krutému nacistickému prenasledovaniu väčšina
slovenských Rómov bola v prvej polovici druhej svetovej vojny od neho ušetrená. Ale neskôr, keď sa
v septembri a októbri 1944 zapojili do slovenského povstania, nacisti pri odvetných akciách zabili mnohých
Rómov aj na Slovensku.
12. Podľa oficiálnych informácií poskytnutých Výboru expertov sa počas celej komunistickej éry v bývalom
Československu uplatňovala politika asimilácie Rómov.
13. Ku koncu roka 1988, t. j. krátko pred nežnou revolúciou v roku 1989 a pádom komunistického režimu,
sa podľa oficiálnych údajov na Slovensku nachádzalo 278 rómskych osád, z toho 230 vo vtedajšom
východoslovenskom kraji. Odvtedy sa metódy mapovania prítomnosti Rómov v Slovenskej republike značne
zdokonalili. Podľa najnovších informácií z roku 2004 sprístupnených Výboru expertov je v krajine údajne 787
rómskych osád: 168 z nich je časťou obce, 338 sa nachádza na okraji obce a 281 sa nachádza v určitej
vzdialenosti od blízkej obce. Do 21% obyvateľov osád žijúcich mimo obcí býva v chatrčiach (v porovnaní s
9,2% Rómov žijúcich na okraji obcí a 1,5% Rómov žijúcich vo vnútri obce). Väčšina obyvateľov rómskych
osídlení má prístup k prívodu elektriny, ale väčšia časť Rómov nemá prístup ku kanalizácii, vodovodu, či
zemnému plynu.
14. Podľa informácií poskytnutých Výboru expertov počas návštevy sa počet Rómov v Slovenskej
republike odhaduje na približne 320 000 osôb (podľa sčítania obyvateľov z roku 2001 je ich počet 89 920).
Maďarčina
15. Prítomnosť osôb hovoriacich po maďarsky na Slovensku je priamym dôsledkom rozpadu rakúskouhorskej ríše na konci prvej svetovej vojny. Do novovzniknutej demokratickej Československej republiky boli
fakticky zahrnuté aj územia, kde historicky existovalo kompaktné osídlenie osobami hovoriacimi po
maďarsky. Dôsledkom Viedenskej arbitráže uzavretej medzi Nemeckom a Talianskom 2. novembra 1938 po
prijatí mníchovskej zmluvy v roku 1938 Nemeckom, Spojeným kráľovstvom, Francúzskom a Talianskom
bolo, že značná časť týchto území sa opäť dostala pod správu Maďarska. So Slovákmi, ktorí tam žili alebo
sa tam medzičasom presídlili, sa zaobchádzalo zle. Keď po skončení druhej svetovej vojny tieto územia opäť
pripadli vtedajšiemu Československu, české aj slovenské obyvateľstvo prejavovalo silné protimaďarské
cítenie. České aj slovenské orgány sa snažili znížiť počet príslušníkov menšiny hovoriacej po maďarsky aj
ich vysídľovaním do Maďarska, vyvlastňovaním majetku, núteným presídľovaním na české územia
a asimilačnou politikou. Až počas pražskej jari v roku 1968 sa začala, prinajmenšom formálne, posilňovať
ochrana najmä vo vzťahu k menšine hovoriacej po maďarsky.
16. Podľa výsledkov sčítania obyvateľstva z roku 2001 (pozri s. 7 východiskovej periodickej správy) v
Slovenskej republike žije 520 528 príslušníkov maďarskej menšiny, t. j. 9,7% z celkového počtu obyvateľov.
Nemčina
17. Podľa informácií poskytnutých Výboru expertov počas návštevy do roku 1945 žilo na Slovensku 150
000 osôb hovoriacich po nemecky. Po druhej svetovej vojne bola väčšina z nich na základe Benešových
dekrétov vyhostená, ale 20 000 ich na Slovensku zostalo. Podľa oficiálneho odhadu je ich dnešný počet 5
405 (pozri s. 7 východiskovej periodickej správy), hoci podľa samotných používateľov nemeckého jazyka je
5

Základné informácie

ich počet v skutočnosti dvakrát vyšší. Vývoj v povojnovom období narušil nemeckú komunitu na Slovensku.
V prvých povojnových rokoch bolo dokonca zakázané používať nemčinu na verejnosti a takmer päťdesiat
rokov sa v nemčine vôbec nevyučovalo.
18. Situácia sa začala meniť v roku 1989, ale v tom čase už potenciál po nemecky hovoriacej komunity
zoslabol. Vyššiu koncentráciu osôb používajúcich nemecký jazyk dnes možno nájsť len na niektorých
miestach a je paradoxné, že ich prítomnosť je výraznejšia v Bratislave a Košiciach než v oblastiach, ktoré
tradične obývali.
19. Výbor expertov bol informovaný, že po druhej svetovej vojne mnohí vzdelaní príslušníci nemeckej
komunity opustili krajinu, ktorej intelektuálna elita sa postupom času zredukovala. Mnoho mladých ľudí si tiež
našlo lepšie pracovné príležitosti v Rakúsku alebo v Nemecku. Na Slovensku však naďalej existujú silné
predsudky a ešte stále rezonuje kontext 20. storočia.
Rusínčina
20. Podľa informácií, ktoré mal Výbor expertov k dispozícii, oblasť dnešného východného Slovenska bola
osídlená najneskôr v 11. a 12. storočí. V časoch habsburskej monarchie sa k Ukrajincom pristupovalo ako k
zemepisnému a etnickému celku. Prvé rozdelenie nastalo vznikom Československa v roku 1918.
V Československu sa vytvorili tri vetvy tejto menšiny: ukrajinsky, rusínsky a rusky orientovaná skupina. V 50.
rokoch minulého storočia vláda aktívne zasiahla do tejto situácie, keď všetky tri skupiny zlúčila do jednej
„ukrajinskej” skupiny. Po roku 1989 sa objavili dve skupiny – jedna sa identifikovala ako rusínska a svoj jazyk
ako rusínčinu a druhá ako ukrajinská.
21.

Slovenskí Rusíni žijú najmä v prešovskom regióne, v časti spoločného karpatsko-rusínskeho regiónu.

22. Podľa výsledkov sčítania obyvateľstva z roku 2001 (pozri s. 7 východiskovej periodickej správy) dnes
v SR žije 24 201 príslušníkov rusínskej menšiny. Výbor expertov bol informovaný, že rusínsky jazyk bol
kodifikovaný v roku 1995.
Ukrajinčina
23. Podľa informácií, ktoré má Výbor expertov k dispozícii, osoby hovoriace po ukrajinsky žijú
v severovýchodnej časti Slovenska pozdĺž slovensko-ukrajinských hraníc.
24. Podľa výsledkov sčítania obyvateľstva z roku 2001 (pozri s. 7 východiskovej periodickej správy) dnes
v SR žije 10 814 príslušníkov ukrajinskej menšiny.
Čeština
25. Osoby hovoriace po česky tvoria najmladšiu regionálnu alebo menšinovú jazykovú skupinu na
Slovensku, ktorá vznikla po rozdelení bývalého Československa v januári 1993. Je veľmi rozptýlená, ale jej
najväčšie zoskupenia žijú v Bratislave a Košiciach. Podľa predstaviteľov tejto skupiny žije na Slovensku 56
000 osôb hovoriacich po česky, hoci tento počet sa neprestajne mení. Uzavrelo sa samozrejme aj mnoho
zmiešaných manželstiev. Podľa výsledkov sčítania obyvateľstva z roku 2001 (pozri s. 7 východiskovej
periodickej správy) dnes v SR žije 44 620 príslušníkov českej menšiny.
Bulharčina
26. Prvá vlna osôb hovoriacich po bulharsky prišla na Slovensko koncom 19. storočia. Boli to najmä
záhradkári, ktorí sa prisťahovali na Slovensko, do Maďarska a do Rakúska v časoch rakúsko-uhorskej ríše.
Druhá vlna prišla v 20. a 30. rokoch minulého storočia.
27. Podľa výsledkov sčítania obyvateľstva z roku 2001 (pozri s. 7 východiskovej periodickej správy) dnes
v SR žije 1 179 príslušníkov bulharskej menšiny. Predstavitelia tejto menšiny však počas návštevy poskytli
odlišný údaj (1 578 osôb) a uviedli, že ich skutočný počet je pravdepodobne dva alebo trikrát vyšší. Výbor
expertov bol informovaný, že bulharský jazyk sa udržal aj napriek veľkému počtu zmiešaných manželstiev.
48% osôb hovoriacich po bulharsky žije v Bratislave, zatiaľ čo ostatní sú rozptýlení po celej krajine. Niekoľko
potomkov starých záhradkárov žije najmä v okolí Košíc.

6

Základné informácie

Poľština
28. Podľa informácií poskytnutých Výboru expertov počas návštevy sa historicky len veľmi malá časť
územia severného Slovenska prekrývala s Poľskom. Práve tam možno nájsť relatívne vyššiu koncentráciu
osôb hovoriacich po poľsky. Zvyšok je rozptýlený po celom Slovensku. Ďalšie osoby hovoriace po poľsky sa
presťahovali na Slovensko zo severnej Moravy (v Českej republike), kde je poľský jazyk už tradične
prítomný.
29. Podľa výsledkov sčítania obyvateľstva z roku 2001 (pozri s. 7 východiskovej periodickej správy) dnes
žije v SR 2 602 príslušníkov poľskej menšiny. Tento údaj sa viac-menej zhoduje s počtom, ktorý udávali jej
zástupcovia počas návštevy.
Chorvátčina
30. Podľa informácií, ktoré má Výbor expertov k dispozícii, prvé osoby hovoriace po chorvátsky prišli na
Slovensko v 16. storočí a usadili sa v niekoľkých desiatkach západoslovenských obcí, kde sa v pomerne
krátkom čase asimilovali s miestnym obyvateľstvom. Dnes je chorvátske obyvateľstvo koncentrované najmä
v štyroch obciach blízko Bratislavy: v Čunove, Devínskej Novej Vsi, Chorvátskom Grobe a Jarovciach.
31. Podľa výsledkov sčítania obyvateľstva z roku 2001 (pozri s. 7 východiskovej periodickej správy) dnes
v SR žije 890 príslušníkov chorvátskej menšiny.

1.4.
32.

Všeobecné otázky vyplývajúce z vyhodnotenia správy
Spolupráca so slovenskými orgánmi bola vo všetkých etapách monitorovacieho procesu vynikajúca.

33. Slovensko vypracovalo veľmi ambicióznu ratifikačnú listinu. Výbor expertov považuje za významné
politické gesto najmä ochranu rómskeho jazyka podľa časti III.
34. Slovenská republika sa rozhodla prijať záväzky podľa časti III aj vo vzťahu k niektorým jazykom,
ktorých používatelia žijú značne rozptýlení po celej krajine. Týmito jazykmi sú bulharčina, chorvátčina,
čeština a poľština. Výbor expertov oceňuje vôľu slovenských orgánov rozšíriť ochranu poskytovanú chartou
aj na tieto jazyky. Skutočnosť, že osoby hovoriace týmito jazykmi žijú rozptýlené po celej krajine a len
málokedy sú prítomné vo významnejšom počte na jednom mieste, však výrazne sťažuje uplatňovanie časti
III charty na tieto jazyky. Hoci v prípade chorvátčiny slovenská vláda označila jednu oblasť neďaleko
Bratislavy, kde sa tento jazyk zdá byť prítomný v mierne koncentrovanejšej podobe (pozri ods. 27),
predpokladom náležitého monitoringu uplatňovania časti III na tieto jazyky je, aby slovenské orgány
vyhodnotili, v ktorých častiach krajiny sú ich používatelia prítomní v dostatočnom počte na účely záväzkov,
ktoré Slovensko prijalo podľa časti III (pozri mutatis mutandis druhú správu o uplatňovaní charty Maďarskom,
ECRML 2004 (5), najmä ods. 18 a zistenie E.). O tom, že to je ťažké, svedčí aj veľmi obmedzený počet
informácií, ktoré v súvislosti s niektorými záväzkami dostal Výbor expertov od slovenských orgánov. Výbor
expertov sa preto v prípade týchto jazykov nateraz obmedzí len na stručné hodnotenie plnenia záväzkov
podľa časti III.

Výbor expertov nabáda slovenské orgány, aby uskutočnili podrobné vyhodnotenie s cieľom
vyznačiť oblasti, kde sú osoby hovoriace po bulharsky, chorvátsky, česky a poľsky prítomné
v dostatočnom počte na účely záväzkov, ktoré Slovensko prijalo vo vzťahu k týmto jazykom podľa
časti III charty. Slovenské orgány by mali výsledky tohto vyhodnotenia predložiť Výboru expertov v
nasledujúcej periodickej správe.

35. Ďalší aspekt, ktorý charakterizuje uplatňovanie charty na Slovensku, súvisí so slovenským právnym
rámcom. Výbor expertov zistil niekoľko prípadov, keď sa zákon o štátnom jazyku (č. 270/1995) zdá byť v
rozpore s povinnosťami, ktoré SR prijala pri ratifikácii charty. V niektorých prípadoch existuje dokonca aj
problém jeho súladu s niektorými ďalšími slovenskými právnymi predpismi. Napriek tomu sa v praxi uvedené
povinnosti do istej miery plnia, hoci bez opory v jednoznačnom právnom základe (pozri napr. ods. 212-213 a
288-290).
7

Základné informácie

36. Je pravdou, že pri uložení ratifikačnej listiny (5. septembra 2001) Slovensko urobilo tri vyhlásenia,
ktorých cieľom bolo práve zabrániť konfliktu medzi povinnosťami vyplývajúcimi z charty a relevantnou
vnútroštátnou legislatívou. Ide najmä o tieto vyhlásenia:
„Slovenská republika vyhlasuje, že článok 8 ods. 1 písm. e) bod i sa vzťahuje na prípravu pedagógov,
teológov, kultúrnych a osvetových pracovníkov bez ujmy na výučbe v štátnom jazyku s tým, že väčšina
predmetov vrátane profilových sa zabezpečuje v menšinovom jazyku pri rešpektovaní právnych noriem
Slovenskej republiky v oblasti vysokého školstva.”
„Slovenská republika vyhlasuje, že článok 10 ods. 1 písm. a) bod ii, článok 10 ods. 2 písm. a) a článok 10
ods. 3 písm. b) sa budú interpretovať bez ujmy na používaní štátneho jazyka podľa Ústavy Slovenskej
republiky a v súlade s právnym poriadkom Slovenskej republiky.”
„Slovenská republika vyhlasuje, že článok 12 ods. 1 písm. e) a článok 13 ods. 2 písm. c) možno použiť, ak
účinky jeho použitia neodporujú iným ustanoveniam právneho poriadku Slovenskej republiky o zákaze
diskriminácie občanov Slovenskej republiky v pracovnoprávnych vzťahoch na území Slovenskej republiky.”
37. Avšak keďže článok 21 ods. 1 charty pripúšťa len výhrady k ods. 2 až 5 článku 7, uvedené vyhlásenia
sú jednoduchými výkladovými vyhláseniami. Ako také nemôžu zmeniť právne účinky ustanovení charty, na
ktoré odkazujú, v zmysle ich výkladu Výborom expertov, ktorý je autoritatívnym orgánom zodpovedným za
výklad charty a za monitorovanie jej uplatňovania.
38. Pokiaľ ide o ustanovenia charty uvedené v týchto vyhláseniach, Výbor expertov náležite zohľadnil
zásadu zakotvenú v preambule k charte, podľa ktorej „ochrana a podpora regionálnych alebo menšinových
jazykov by nemala byť na úkor úradných jazykov a potreby ich učenia”, ako aj článok 4 ods. 1 charty, podľa
ktorého „Žiadne ustanovenie tejto charty nemožno vykladať ako obmedzujúce alebo negujúce práva
zaručené Európskym dohovorom o ľudských právach”.
39. Ako sme už poznamenali, cieľom uvedených vyhlásení je zabrániť konfliktu medzi relevantnými
záväzkami vyplývajúcimi z charty a súvisiacimi vnútroštátnymi právnymi predpismi. Výbor expertov však zistil
niekoľko prípadov, keď je uplatňovanie vnútroštátnej legislatívy v rozpore s ustanoveniami charty.

1.5

Osobitná otázka týkajúca sa 20-percentnej hranice

40. Ďalšie vyhlásenie pripojené k ratifikačnej listine znie takto: „podľa článku 1 písm. b) charty (...) pojem
„územie, na ktorom sa používa regionálny alebo menšinový jazyk” sa vzťahuje na obce podľa nariadenia
vlády Slovenskej republiky č. 221/1999 Z. z. z 25. augusta 1999, ktorým sa vydáva zoznam obcí, v ktorých
občania Slovenskej republiky patriaci k národnostnej menšine tvoria najmenej 20% obyvateľstva”. Týmto
nariadením sa implementuje § 2 ods. 1 zákona č. 184/1999 Z. z. o používaní jazykov národnostných menšín.
Uvedený zákon obmedzuje praktické uplatňovanie práva osôb hovoriacich regionálnym alebo menšinovým
jazykom používať svoj jazyk v úradnom styku, keď toto právo obmedzuje len na územie obcí, v ktorých
osoby patriace k národnostnej menšine tvoria najmenej 20% obyvateľstva (podľa posledného sčítania
obyvateľstva).
41. Z doslovného znenia tohto vyhlásenia by vyplývalo, že charta sa vzťahuje len na územie tých obcí,
kde menšina tvorí najmenej 20% obyvateľstva. Inými slovami, zdá sa, že cieľom vyhlásenia Slovenskej
republiky je dosiahnuť, aby údaj 20% predstavoval „počet osôb, ktorý zdôvodňuje prijatie rôznych
ochranných a podporných opatrení ustanovených v charte”, na ktorý poukazuje článok 1 ods. 1 písm. b)
charty s cieľom vymedziť „územie, na ktorom sa používa regionálny alebo menšinový jazyk”. Z toho vyplýva,
že ak je tento počet nižší ako 20%, ochrana zaručená chartou sa na daný jazyk nevzťahuje. Platí to rovnako
pre článok 7 ods. 1 charty, ktorý sa musí uplatňovať „na územiach, kde sa takéto jazyky používajú”, ako aj
na rôzne záväzky vyplývajúce z časti III, ktorých pôsobnosť je územne vymedzená.
42. Prijatie tohto prístupu vo vyhlásení priloženom k ratifikačnej listine SR by sa v podstate rovnalo
územnej výhrade, ktorá je ako taká nezlučiteľná s chartou (pozri ods. 134 dôvodovej správy). Otázky,
o ktorých musia orgány pri ratifikácii skutočne rozhodnúť, sú (1) jazyky, na ktoré sa má vzťahovať časť III
(pozri článok 2 ods. 2 charty) a (2) záväzky, ktoré sa majú prijať ba základe časti III (pri ich výbere by sa
malo samozrejme prihliadať na situáciu jazyka na dotknutých územiach; pozri ods. 79 dôvodovej správy).
Pokiaľ ide o územia, štátne orgány musia na základe faktov v súvislosti s jednotlivými jazykmi vyhodnotiť
územia, na ktorých sú osoby hovoriace daným jazykom vrátane jazykov vybraných na základe časti III
prítomné v dostatočnom počte – bez ohľadu na 20-percentnú hranicu – na účely plnenia jednotlivých
8

Základné informácie

záväzkov prijatých v súlade s chartou. Toto vyhodnotenie treba urobiť bez ohľadu na 20-percentnú hranicu,
ktorá sa každopádne zdá byť privysoká (inými slovami, počet osôb, ktorý zakladá nárok na ochranné
opatrenia podľa charty, by sa bežne nachádzal hlboko pod touto hranicou). Výbor expertov môže toto
vyhodnotenie pochopiteľne spochybniť, keby jeho účinky boli v rozpore s duchom charty (napr. keby sa do
tohto zoznamu nezačlenilo územie, kde je niektorý jazyk prítomný vo významnej miere; pozri ods. 35
dôvodovej správy a ako príklady druhú správu Výboru expertov o Chorvátsku (ods. 51-62) a prvú správu o
Španielsku (ods. 64-74).
43. Slovenské orgány však v odpovedi na konkrétnu otázku, ktorú im v tejto súvislosti adresoval Výbor
expertov, uviedli, že 20-percentná hranica sa vzťahuje výlučne na používanie regionálnych alebo
menšinových jazykov v úradnom styku, a že toto kritérium nie je rozhodujúce pre ďalšie oblasti, ktoré
pokrýva charta. To je ďalšia komplikácia, keďže v článku 10 sa nepoužíva výraz „územie, na ktorom sa
používa regionálny alebo menšinový jazyk”. Článok 10 hovorí o správnych celkoch a územiach v pôsobnosti
miestnych a regionálnych orgánov, kde „sídli taký počet používateľov regionálnych alebo menšinových
jazykov, ktorý odôvodňuje prijatie nižšie uvedených opatrení”.
44. Aj keby sa používanie tejto vysokej hranice obmedzilo len na oblasť vymedzenú článkom 10 charty, aj
tak ho možno považovať za prekážku plnenia povinnosti vyplývajúcej z charty v prípadoch, keď osoby
hovoriace niektorým jazykom síce tvoria menej ako 20% obyvateľstva obce, pritom sú v nej však prítomné
v dostatočnom počte na účely záväzkov, ktoré SR prijala podľa článku 10, pretože v takýchto prípadoch
slovenský právny poriadok neukladá orgánom žiadnu povinnosť umožniť používanie regionálnych alebo
menšinových jazykov v tejto oblasti, hoci z charty pre ne takáto povinnosť vyplýva.
45. Ďalší problém by mohol súvisieť s možnosťou, že počet obyvateľov obce hovoriacich regionálnym
alebo menšinovým jazykom sa postupom času zvýši nad alebo klesne pod 20-percentnú hranicu. Je jasné,
že by to mohlo brániť dôslednému a permanentnému uplatňovaniu jazykovej politiky v tejto oblasti. Z
porovnania dvoch zoznamov dotknutých obcí zostavených v rokoch 1991 a 2001 napr. vyplýva, že počet
obcí spĺňajúcich požiadavku 20-percentnej hranice v prípade menšiny hovoriacej po maďarsky klesol z 512
na 504 a v prípade menšiny hovoriacej po rómsky z 57 na 54. V prípade menšiny hovoriacej po nemecky sa
počet (1) síce nezmenil, ale v roku 2001 išlo o inú obec.
46. Napokon sa zdá, že neexistuje ani jeden prípad, v ktorom by 20-percentná hranica bola dosiahnutá
v prípade bulharského, chorvátskeho, českého alebo poľského jazyka. To znamená, že uplatňovanie 20percentnej hranice oberá tieto jazyky o akúkoľvek ochranu podľa článku 10 ods. 1 až 4, čo podkopáva
ratifikáciu charty.
47. Výbor expertov záverom poznamenáva, že hoci berie na vedomie spôsob, akým slovenské orgány
uplatňujú 20-percentnú hranicu, t. j. výlučne v súvislosti s používaním regionálnych alebo menšinových
jazykov v úradnom styku, existencia uvedenej hranice v tejto oblasti nezabráni posudzovaniu jej praktických
dôsledkov vo vzťahu k plneniu záväzkov, ktoré Slovensko prijalo na základe článku 10 charty. Z toho
vyplýva, že keďže článok 10 charty sa vzťahuje aj na obce, kde osoby hovoriace regionálnym alebo
menšinovým jazykom tvoria menej ako 20% obyvateľstva, ale pritom je ich počet dostatočný na účely
plnenia záväzkov, ktoré Slovensko prijalo na základe článku 10, monitorovaciu činnosť Výboru expertov by
uľahčilo, keby mu slovenské orgány poskytli vyhodnotenie oblastí, v ktorých je tradične prítomný takýto
dostatočný počet uvedených osôb vo všetkých prípadoch nespĺňajúcich 20-percentné kritérium.

Výbor expertov nabáda slovenské orgány, aby vyhodnotili oblasti, v ktorých je tradične prítomný
dostatočný počet osôb hovoriacich regionálnym alebo menšinovým jazykom na účely záväzkov,
ktoré SR prijala na základe článku 10, vo všetkých prípadoch nespĺňajúcich 20-percentné kritérium,
a aby v týchto oblastiach uplatňovali článok 10.

9

Hodnotenie týkajúce sa časti II

Kapitola 2

Hodnotenie Výboru expertov týkajúce sa častí II a III charty

2.1 Hodnotenie týkajúce sa časti II charty

Článok 7 – Ciele a zásady
„Odsek 1
Vo vzťahu k regionálnym alebo menšinovým jazykom v oblastiach, kde sa tieto používajú, a podľa
stavu jednotlivých jazykov, zmluvné strany založia svoju politiku, legislatívu a prax na týchto cieľoch
a zásadách:
a)

uznanie regionálnych alebo menšinových jazykov ako prejavu kultúrneho bohatstva;”

48. Článok 34 ods. 1 Ústavy SR ustanovuje, že „občanom tvoriacim v Slovenskej republike národnostné
menšiny alebo etnické skupiny sa zaručuje všestranný rozvoj, najmä právo spoločne s inými príslušníkmi
menšiny alebo skupiny rozvíjať vlastnú kultúru, právo rozširovať a prijímať informácie v ich materinskom
jazyku, združovať sa v národnostných združeniach, zakladať a udržiavať vzdelávacie a kultúrne inštitúcie”.
Ods. 2 tohto ustanovenia zaručuje pre občanov patriacich k národnostným menšinám aj „a) právo na
vzdelanie v ich jazyku; b) právo používať ich jazyk v úradnom styku, c) právo zúčastňovať sa na riešení vecí
týkajúcich sa národnostných menšín a etnických skupín”. Navyše, preambula k zákonu č. 184/1999
o používaní jazykov národnostných menšín uznáva a oceňuje „význam materinských jazykov občanov
Slovenskej republiky, ktorí sú osobami patriacimi k národnostnej menšine, ako prejav kultúrneho bohatstva
štátu”. Podľa názoru Výboru expertov tieto ustanovenia z formálneho hľadiska optimálnym spôsobom
zabezpečujú splnenie tejto povinnosti.
„b)

rešpektovanie geografickej oblasti každého regionálneho alebo menšinového jazyka
tak, aby existujúce, prípadne pripravované administratívne rozdelenie nekládlo
prekážky podpore tohto regionálneho alebo menšinového jazyka;”

49. Výbor expertov bol informovaný, že pri administratívnom členení by niekedy mohla nastať situácia,
keď odčlenením skupiny osôb hovoriacich niektorým jazykom od širšej oblasti osídlenej používateľmi tohto
jazyka sa jej zabráni dosiahnuť 20-percentnú hranicu a vylúči sa tak z rámca ochrany jazyka v úradnom
styku. Informácie, ktoré Výboru expertov poskytli oficiálne zdroje, odkazujú najmä na účinky zákona č.
221/1996 o územnom a správnom usporiadaní Slovenskej republiky.
50. Výbor expertov už poznamenal, že 20-percentného kritéria sa nemožno dovolávať s cieľom zdôvodniť
neplatnosť niektorých povinností vyplývajúcich z charty v prípadoch tradičnej prítomnosti osôb hovoriacich
určitým jazykom v dostatočnom počte – bez ohľadu na uvedenú hranicu a teda aj v počte nižšom ako 20% –
na účely plnenia záväzkov prijatých SR podľa článku 10 ods. 1 až 4 charty (pozri ods. 40-47). Inými slovami,
administratívne členenie, ktorého dôsledkom je zníženie podielu osôb hovoriacich regionálnym alebo
menšinovým jazykom pod 20%, nemá vplyv na platnosť relevantných povinností vyplývajúcich z charty,
pokiaľ je na danom území prítomný dostatočný počet týchto osôb na účely týchto záväzkov. Zo štatistických
údajov poskytnutých slovenskou vládou (pozri prílohu II k východiskovej periodickej správe) sa zdá, že tomu
tak je v mnohých prípadoch.
51. Napriek tomu je možné, že v dôsledku administratívneho členenia prestane byť skupina osôb
hovoriacich určitým jazykom na danom území prítomná v dostatočnom počte, a to dokonca aj na účely
relevantných záväzkov prijatých podľa tejto charty, hoci jej počet by bol dostatočný v prípade, keby toto
územie bolo pripojené k susednému administratívnemu celku, kde je tradične prítomná hlavná skupina osôb
hovoriacich daným jazykom v tomto regióne. Navyše nemožno vylúčiť, že administratívne členenie sťažuje
uplatňovanie niektorých záväzkov vyplývajúcich z charty, a to aj vtedy, keď je na tomto „odčlenenom” území
dostatočný počet osôb hovoriacich určitým jazykom na účely záväzkov vyplývajúcich z charty. Slovenské
orgány by preto mali venovať pozornosť otázkam uvedeným v tomto odseku a informovať o nich Výbor
expertov v nasledujúcej periodickej správe .
„c)

potreba rozhodného postupu pri podpore regionálnych alebo menšinových jazykov
na účel ich zachovania;”

10

Hodnotenie týkajúce sa časti II

52. Výbor expertov odkazuje na svoje hodnotenie týkajúce sa časti III charty. Náležite však treba
zohľadniť aj skutočnosť, že ešte nebol pozmenený zákon o štátnom jazyku, ktorý – ako uvidíme ďalej –
obsahuje niekoľko ustanovení obmedzujúcich používanie regionálnych alebo menšinových jazykov.
„d)

53.

uľahčenie a/alebo podpora slovného alebo písomného prejavu v regionálnom alebo
menšinovom jazyku vo verejnom a v súkromnom živote;”

Výbor expertov odkazuje na svoje hodnotenie týkajúce sa časti III charty.
„e)

udržiavanie a rozvoj stykov v oblastiach upravených v tejto charte medzi skupinami
používajúcimi regionálny alebo menšinový jazyk a inými skupinami žijúcimi v štáte,
ktoré používajú jazyk v identickej alebo blízkej podobe, ako aj nadviazanie kultúrnych
vzťahov s inými skupinami v štáte, ktoré používajú odlišné jazyky;”

54. Pokiaľ ide o udržiavanie a rozvoj stykov medzi skupinami používajúcimi rovnaký jazyk a žijúcimi
v rôznych oblastiach, dodatočné informácie poskytnuté slovenskou vládou odkazujú na činnosť rôznych
organizácií, ktoré zrejme dostávajú podporu od úradov a zastupujú rôzne skupiny používajúce regionálne
alebo menšinové jazyky na Slovensku: ide o Zväz Rusínov a Ukrajincov na Slovensku, Spolok karpatských
Nemcov, Bulharský kultúrny zväz, Kultúrny zväz Chorvátov na Slovensku a Poľský klub v Bratislave.
55. Výbor expertov však počas návštevy dostal sťažnosti, podľa ktorých sú osoby hovoriace po rusínsky
ešte stále označované za Rusínov-Ukrajincov – skupinu, ktorá (podľa osôb hovoriacich po rusínsky) nikdy
neexistovala. Podľa osôb hovoriacich po rusínsky to má za následok proces „ukrajinizácie”, ktorý prehlbuje
ich pocit menejcenného postavenia. Zdôraznil sa tak problém, že orgány mali a ešte stále majú tendenciu
podporovať podujatia so spoločným zameraním na osoby hovoriace po ukrajinsky a osoby hovoriace po
rusínsky. Podľa názoru Výboru expertov je uznanie rusínčiny ako špecifického jazyka cestou k jeho účinnej
ochrane a zároveň je z tohto dôvodu potrebné udržiavať a rozvíjať styky medzi osobami hovoriacimi po
rusínsky prostredníctvom osobitného kultúrneho združenia zastupujúceho osoby hovoriace po rusínsky ako
také.

Výbor expertov nabáda slovenské orgány, aby podporili založenie kultúrnej organizácie osôb
hovoriacich po rusínsky.

56. Zdá sa, že pokiaľ ide o nadväzovanie kultúrnych stykov medzi rôznymi skupinami osôb hovoriacich
regionálnym alebo menšinovým jazykom na Slovensku, príklady uvedené v relevantných častiach
hodnotenia uplatňovania článku 12 charty, najmä Komisia účelového transferu na podporu kultúry menšín,
prispievajú k plneniu úlohy relevantnej z hľadiska uvedeného záväzku. Existuje aj Združenie pre rozhlasové
vysielanie pre národnostné menšiny so sídlom v Bratislave. Výbor expertov je toho názoru, že tento druhý
aspekt uvedenej povinnosti je zrejme splnený.
„f)

poskytnutie primeraných foriem a prostriedkov na vyučovanie a štúdium regionálnych
alebo menšinových jazykov na všetkých vhodných stupňoch;”

57. Výbor expertov v podstate odkazuje na svoje hodnotenie týkajúce sa časti III charty. Vzhľadom na
špecifické postavenie rómskeho jazyka je však súvislosti so základnými povinnosťami zakotvenými v tomto
ustanovení článku 7 charty potrebné uviesť niekoľko predbežných poznámok.
58. Informácie získané Výborom expertov počas návštevy naznačujú, že príslušné školské orgány na
miestnej úrovni väčšinou ešte stále uplatňujú v zásade asimilačný prístup k vzdelávaniu Rómov na
Slovensku. Aj asistenti učiteľov na predškolskej úrovni hovoriaci po rómsky by mali uľahčiť uplatňovanie
tohto prístupu. Slovenské školské orgány v tejto súvislosti uvádzajú ako hlavný argument, že osoby
hovoriace po rómsky samy dávajú prednosť tomu, aby si ich deti dokonale osvojili slovenský jazyk a získali
tak lepšie šance na plnú integráciu do slovenskej spoločnosti, najmä z ekonomického hľadiska, v porovnaní
s ich rodičmi. Skutočnosť je však taká, že mnohé slovenské školské orgány nie sú ochotné zaviesť výučbu
rómčiny alebo v rómčine, pričom na druhej strane mnohí rómski rodičia nepoznajú svoje práva. Navyše
rómski rodičia, najmä tí z nich, ktorí žijú v rómskych osadách, žijú v znevýhodnených sociálnych aj
ekonomických podmienkach, ktoré ich sotva motivujú k domáhaniu sa aktívnejšej ochrany svojho jazykového
a kultúrneho dedičstva. Každopádne platí, že v niektorých prípadoch školské orgány vôbec neberú do úvahy
dopyt tých rodičov z rómskych osád, ktorí vyjadrili výslovné želanie, aby sa pre ich deti v určitom rozsahu
11

Hodnotenie týkajúce sa časti II

zabezpečilo vyučovanie rómčiny alebo v rómčine (pozri aj ods. 93). Výbor zistil, že takýmto želaniam rodičov
sa kladú úmyselné prekážky.
59. Výbor expertov v prvom rade pripomína, že charta vonkoncom nespochybňuje nutnosť primerane si
osvojiť úradný jazyk (jazyky) štátu. V preambule k charte sa výslovne uvádza, že „ochrana a podpora
regionálnych alebo menšinových jazykov by nemala byť na úkor oficiálnych jazykov a potreby ich učenia”.
Navyše želanie osôb hovoriacich po rómsky – zabezpečiť pre svoje deti úspešnú integráciu do slovenskej
spoločnosti – je úplne pochopiteľné a zasluhuje si maximálnu podporu s osobitným zreteľom na nepriaznivé
ekonomické, sociálne a politické podmienky, ktoré Rómovia znášali po celé stáročia vo väčšine európskych
krajín. Integráciu si však neslobodno zamieňať s asimiláciou. Všetky informácie, ktoré má Výbor expertov
k dispozícii, poukazujú na to, že plné uznanie jazykových a kultúrnych špecifík Rómov vedie k ich úspešnej
integrácii do spoločnosti. Odborníci na jazykovú politiku navyše potvrdzujú, že osvojenie si viacerých jazykov
vo veľmi ranom veku, alebo ešte lepšie, naučenie sa dvom jazykom na úrovni materinského jazyka,
posilňuje intelektuálne aj jazykové schopnosti dieťaťa. Na to je však potrebné, aby túto pridanú hodnotu
uznávali najmä školské orgány, čo sa zatiaľ na Slovensku nedeje, najmä pokiaľ ide o rómsky jazyk. Mnohé
školské orgány na Slovensku majú v skutočnosti tendenciu vnímať rómsky jazyk skôr ako prekážku než ako
prejav jazykového a kultúrneho bohatstva osôb, ktoré ním hovoria.
60. Nevyhnutným krokom je vypracovanie osnov na výučbu rómskeho jazyka. Počas návštevy bol Výbor
expertov informovaný, že vo viacerých školách sa v súčasnosti realizujú projekty, ktorých cieľom je
vypracovať učebné osnovy pre jednotlivé ročníky. Tento proces by mohol trvať až 9 rokov a príslušné
slovenské orgány počas návštevy otvorene pripustili, že nie sú schopné predpovedať, kedy bude možné
splniť ustanovenia charty vo vzťahu k rómskemu jazyku. Výbor expertov považuje takýto odklad za
neodôvodnený a je toho názoru, že by sa mali prijať konkrétne opatrenia s cieľom zaviesť osnovy na výučbu
rómskeho jazyka vo všetkých dotknutých školách oveľa skôr, než to predpokladá uvedený projekt.
61. Výbor expertov bol informovaný aj o zreteľne segregačnom prístupe k rómskym deťom z rómskych
osád a o diskriminácii Rómov vedením škôl. Okrem toho bol Výbor expertov počas návštevy informovaný, že
ešte pretrváva prax zápisu rómskych detí, ktoré nesplnia niektoré kritériá ovládania slovenského jazyka na
predškolskej úrovni, do škôl pre deti s osobitnými potrebami. V skutočnosti veľká väčšina z 32 000 detí, ktoré
dnes navštevujú tieto školy, pochádza z rómskej komunity a v obrovskej väčšine prípadov sa o ich
umiestnení rozhodlo výlučne z dôvodu nedostatočnej znalosti slovenčiny. Táto prax predstavuje porušenie
základných ľudských práv, má katastrofálne dôsledky na vývoj týchto detí a ich budúcu integráciu do
spoločnosti, je v príkrom rozpore so zásadou charty, že s regionálnymi a menšinovými jazykmi sa má
zaobchádzať dôstojne a s rešpektom, a musí sa bezodkladne skončiť (pozri aj druhú hodnotiacu správu
o uplatňovaní charty Maďarskom, ECRML 2004 (5), ods. 46).
62. Na základe informácií, ktoré má k dispozícii, a stanovísk získaných od odborníkov na jazykovú politiku
a rómsku problematiku Výbor expertov záverom vyjadruje presvedčenie, že integrácia osôb hovoriacich po
rómsky do slovenskej spoločnosti si vyžaduje, aby sa do slovenského školského systému zaradilo
vyučovanie rómčiny a v rómčine (pozri aj prvú hodnotiacu správu o uplatňovaní charty Maďarskom, ods. 48).
63. Výbor expertov uznáva, že na plnú integráciu Rómov do slovenskej spoločnosti sú nevyhnutné aj
opatrenia sociálnej a ekonomickej povahy. Výbor expertov preto so záujmom zobral na vedomie opatrenia,
o ktorých bol informovaný počas návštevy, a ktorých cieľom je „desegregácia” rómskych komunít a podpora
ich aktívnej účasti na ekonomickom živote (vrátane pozoruhodného projektu, ktorého gestorom je
ministerstvo hospodárstva, zameraného na financovanie ekonomických iniciatív rómskych podnikateľov)
s osobitným zreteľom na neúnosne vysokú mieru nezamestnanosti Rómov. Ide samozrejme o dlhodobý
proces. Výučba rómskeho jazyka a kultúry je však veľmi pozitívnym opatrením na posilnenie sebaúcty
rómskeho obyvateľstva, podporujúcim jeho aktívnejšiu účasť na spoločenskom a hospodárskom živote.
Neoddeliteľnou súčasťou tohto úsilia je plné uznanie hodnoty vzdelávania rómskych žiakov spôsobom, ktorý
umožňuje alebo podporuje udržiavanie a/alebo rozvíjanie znalosti rómskeho jazyka.

12

Hodnotenie týkajúce sa časti II

Výbor expertov nabáda slovenské orgány, aby:
- vydali jednoznačné pokyny pre riaditeľov škôl o povinnostiach vyplývajúcich z charty v oblasti
vzdelávania a o následných opatreniach zameraných na zabezpečenie výučby rómčiny a v rómčine
na jednotlivých stupňoch,
- urýchlili zavedenie osnov na výučbu rómskeho jazyka,
- bezodkladne zastavili prax neodôvodneného zápisu rómskych detí do špeciálnych škôl,
zvyšovali povedomie rómskych rodičov a školských orgánov o právach rómskych rodičov a detí
a o výhodách dvojjazyčnosti.

„g)

poskytnutie zvýhodnení, ktoré by umožnili osobám neovládajúcim regionálny alebo
menšinový jazyk a žijúcim v oblasti, kde sa tento jazyk používa, aby sa im v prípade
záujmu umožnilo jeho ovládnutie;”

64. Podľa dodatočných informácií poskytnutých slovenskou vládou neboli prijaté žiadne konkrétne
opatrenia umožňujúce osobám neovládajúcim regionálny alebo menšinový jazyk, ktorým sa hovorí na
Slovensku, učiť sa v prípade záujmu tomuto jazyku. Výbor expertov skutočne dostal počas návštevy
uistenie, že v tomto smere neexistuje žiadny štruktúrovaný prístup.
65. Výbor expertov poznamenáva, že uvedená povinnosť je veľmi dôležitá na posilňovanie vzájomného
porozumenia, a že ako taká je relevantná aj z hľadiska článku 7 ods. 3 charty (pozri ods. 77-84). Slovenské
orgány si túto povinnosť jednoznačne neplnia.

Výbor expertov nabáda slovenské orgány, aby pre osoby neovládajúce regionálny alebo
menšinový jazyk zabezpečili možnosť učiť sa v prípade záujmu tomuto jazyku.

„h)

podpora štúdia a výskumu regionálnych alebo menšinových jazykov na univerzitách
alebo ekvivalentných inštitúciách;”

66. Výbor expertov odkazuje na svoje hodnotenie týkajúce sa časti III charty, pokiaľ ide o vysokoškolskú
výučbu v prípade maďarčiny, ukrajinčiny, češtiny, bulharčiny, poľštiny a chorvátčiny. Rómčina, rusínčina
a nemčina si v kontexte tohto záväzku vyžadujú osobitnú zmienku.
67. V súvislosti s rómčinou treba uviesť, že rómčina bola na Slovensku kodifikovaná v roku 1971 na
základe dialektu používaného na východnom Slovensku. Napriek tomu bol Výbor expertov počas návštevy
informovaný o pretrvávajúcich ťažkostiach spojených s údajnou absenciou kodifikácie a najmä s tým, že
niektorí asistenti učiteľov mali ťažkosti pri komunikácii s rómskymi deťmi z niektorých osád používajúcimi
dialekt danej osady.
68. Najkvalifikovanejšie dostupné odborné poznatky o rómskom jazyku poukazujú na to, že jazykový
pluralizmus je v rámci rómskej spoločnosti realitou, a že ho treba podporovať ako výraz sociálnej štruktúry
osôb hovoriacich po rómsky. Táto jazyková rôznorodosť však nie je v rozpore s existenciou písomnej formy,
ktorá je rozhodne dôležitá pre oblasti spadajúce pod pôsobnosť charty, o ktorú sa napokon usilujú aj samotní
používatelia tohto jazyka. Slovensko preto treba pochváliť za dosiahnutie cieľa kodifikácie písomnej podoby
jazyka, ktorý ostatné krajiny ešte nedosiahli. Jazykový pluralizmus, ktorý charakterizuje používateľov
rómčiny, by sa teda nemal vnímať ako prekážka, ale skôr ako charakteristický znak jazykového bohatstva,
flexibility a dynamiky rómskeho jazyka. Malo by sa preto vynaložiť úsilie o prispôsobenie sa tejto jazykovej
rozmanitosti napr. prijímaním asistentov učiteľov alebo administratívnych asistentov spomedzi osôb žijúcich
v tých osadách, na ktoré majú byť zacielené jednotlivé vzdelávacie alebo administratívne aktivity. Tým, že sa
príslušníkom rómskej komunity ponúkne možnosť zamestnať sa vo verejnom sektore, by sa mohol
dosiahnuť aj pozitívny vedľajší účinok na prelomenie ich izolácie.

13

Hodnotenie týkajúce sa časti II

69. Kodifikačnému úsiliu by mohla navyše zásadne napomôcť ich podpora na európskej úrovni cestou
koordinácie postupu jednotlivých krajín v kontexte celej Európy. Inými slovami, pre každú krajinu by bolo
efektívnejšie, ekonomickejšie a v konečnom dôsledku lacnejšie, keby sa vypracúvanie flexibilných
kodifikačných inštrumentov, ktoré by boli prispôsobiteľné rôznym miestnym variantom rómčiny, a učebných
materiálov opieralo o koordinovaný postup vo finančnej aj v technickej oblasti.

Výbor expertov nabáda slovenské orgány, aby:
- prekonali lokálne ťažkosti spojené s pluralizmom rómskeho jazyka tým, že zabezpečia zastúpenie
ovládania jednotlivých variantov rómskeho jazyka používaných na Slovensku medzi dotknutými
pracovníkmi, najmä v oblasti školstva a správy,
- prispeli k prijatiu európskej iniciatívy zameranej na koordináciu a financovanie prispôsobiteľných
nástrojov na kodifikáciu jazyka a učebných materiálov na európskej úrovni.

70. Pokiaľ ide o rusínčinu, tento jazyk je v Slovenskej republike kodifikovaný od roku 1995, čím sa
Slovensko znova dostalo na poprednú pozíciu, keďže v ostatných štátoch, kde sa používa rusínčina, tento
jazyk ešte stále čelí absencii náležitej kodifikácie. Kodifikačné úsilie sa inšpirovalo procesom, ktorého
výsledkom bola kodifikácia rétorománčiny vo Švajčiarsku (vychádzalo z hovorovej formy najrozšírenejších
dialektov na Slovensku – z dialektov západného a východného Zemplína). V tejto súvislosti bolo
vypracovaných viacero učebných materiálov. Podľa dodatočných informácií poskytnutých slovenskou vládou
existuje plán začať pracovať na štandardizácii jednotného jazyka pre všetkých používateľov rusínčiny.
71. Počas návštevy bol Výbor expertov informovaný, že ešte stále neexistuje vysokoškolská katedra
venovaná rusínskemu jazyku a literatúre, hoci rusínčina sa vyučuje ako vysokoškolský predmet (pozri ods.
385). V dodatočných informáciách poskytnutých slovenskou vládou sa však uvádza projekt Prešovskej
univerzity, ktorého cieľom je zaviesť študijný odbor pod názvom „rusínsky jazyk a kultúra”. V prípade
úspešnej akreditácie by sa mal zaviesť od školského roka 2005/2006. Výbor expertov sa teší na informácie
o výsledku tohto projektu v nasledujúcej periodickej správe.
72. A napokon, výučbu v nemeckom jazyku poskytujú viaceré univerzity na Slovensku (pozri ods. 301).
Výbor expertov zobral počas návštevy so záujmom na vedomie informáciu, že vysoké školy v Nemecku sa
snažia zachovať starú podobu nemčiny, ktorou sa ešte stále hovorí na Slovensku.
„i)

podpora vhodných foriem medzinárodných výmen v oblastiach upravených v tejto
charte pre regionálne alebo menšinové jazyky, ak sa používajú v identickej alebo
blízkej podobe v dvoch alebo vo viacerých štátoch.”

73. Výbor expertov odkazuje predovšetkým na svoje hodnotenie vo vzťahu k článku 14 charty.
V dodatočných informáciách poskytnutých slovenskou vládou sa uvádzajú aj tieto výmeny:
- výmeny osôb pracujúcich na spoločných projektoch medzi Slovenskou republikou a Nemeckom
naplánované na roky 2005/2006,
- program spolupráce medzi Ministerstvom školstva Slovenskej republiky a Ministerstvom školstva
Maďarskej republiky v oblasti vzdelávania, vedy, športu a mládeže,
- program spolupráce medzi Ministerstvom školstva Slovenskej republiky, Ministerstvom školstva a športu
Chorvátskej republiky a Ministerstvom vedy a techniky Chorvátskej republiky v školských rokoch 2000/2001,
2001/2002, 2002/2003 a 2003/2004,
- protokol prijatý Ministerstvom školstva Slovenskej republiky a Ministerstvom školstva, mládeže a športu
Českej republiky o spolupráci v oblasti vzdelávania, mládeže, telesnej kultúry a športu na roky 2002-2006,
- program spolupráce medzi Ministerstvom školstva Slovenskej republiky a Ministerstvom národného
školstva a športu Poľskej republiky na roky 2003-2006,
- medzivládna dohoda z decembra 1993, ktorou sa ustanovuje Stredoeurópsky výmenný program pre
univerzitné štúdiá („CEEPUS”), a ktorá zahŕňa tieto krajiny: Rakúsko, Bulharsko, Českú republiku,
Chorvátsko, Maďarsko, Poľsko, Slovensko a Slovinsko; na Slovensku sa tento program realizuje na základe
uznesenia vlády SR č. 711 z 13. júla 1994.

14

Hodnotenie týkajúce sa časti II

74. Výbor expertov však nebol informovaný o žiadnych výmenách s Ukrajinou. Výbor expertov nebol
informovaný ani o žiadnych výmenách týkajúcich sa rómčiny vo vzťahu k iným krajinám, kde sa tento jazyk
tiež používa. Slovenské orgány by preto mali poskytnúť informáciu o týchto dvoch bodoch v nasledujúcej
periodickej správe.
75. Okrem toho Výbor expertov zastáva názor, že keďže rusínskemu jazyku neposkytuje podporu nijaký
iný štát, v ktorom by bol väčšinovým úradným jazykom, a že sa ním hovorí vo viacerých krajinách strednej
a východnej Európy, spolupráca týchto krajín by mohla byť užitočná najmä v oblasti vzdelávania učiteľov
a vypracúvania učebných materiálov (v tejto súvislosti pozri aj druhú hodnotiacu správu o uplatňovaní charty
Chorvátskom, ods. 33). Výbor expertov preto slovenské orgány žiada, aby v nasledujúcej periodickej správe
poskytli informácie o opatreniach prijatých na podporu nadnárodných výmen s ostatnými krajinami, kde sa
používa rusínsky jazyk (na začiatok napr. s Maďarskom, Chorvátskom a Ukrajinou).
„Odsek 2
Strany sa zaväzujú eliminovať, ak tak ešte neurobili, všetky nepodložené rozdiely, výnimky,
obmedzenia alebo výhody pri používaní regionálneho alebo menšinového jazyka, ktorých účelom je
odradiť alebo ohroziť jeho udržiavanie alebo rozvoj. Prijatie osobitných opatrení v prospech
regionálnych alebo menšinových jazykov, ktoré majú podporiť rovnoprávnosť medzi užívateľmi
týchto jazykov a ostatným obyvateľstvom, alebo opatrení, ktoré prihliadajú na ich osobitné
podmienky, nemožno považovať za diskriminačné opatrenie voči užívateľom rozšírenejších jazykov.”
76. Výbor expertov zistil viacero prípadov, kde zákon o štátnom jazyku (zákon č. 270/1995) výslovne
nariaďuje používanie slovenčiny, odrádzajúc tak od používania regionálnych alebo menšinových jazykov
v relevantných oblastiach (pozri najmä ods. 288). Tento zákon treba pozmeniť tak, aby sa dostal do súladu
s povinnosťami vyplývajúcimi z charty.

Výbor expertov nabáda slovenské orgány, aby urobili potrebné kroky na zrušenie ustanovení
zákona č. 270/1995, ktorých výsledkom sú neodôvodnené rozdiely, výnimky, obmedzenia alebo
výhody pri používaní regionálnych alebo menšinových jazykov v SR.

„Odsek 3
Strany sa zaväzujú podporovať vhodnými prostriedkami vzájomné porozumenie medzi všetkými
jazykovými skupinami v krajine, a predovšetkým zahrnúť rešpektovanie, porozumenie a toleranciu
voči regionálnym alebo menšinovým jazykom do výchovy a vzdelávania poskytovaného v krajine, a k
uvedenému prístupu viesť aj masovokomunikačné prostriedky.”
77. Výbor expertov v prvom rade pripomína, že skúsenosti dokazujú, že existuje súvislosť medzi mierou
ochrany alebo podpory menšinového jazyka a jeho prijímaním alebo vnímaním používateľmi väčšinového
jazyka. Ochrana alebo podpora regionálnych alebo menšinových jazykov skutočne v mnohých ohľadoch
odráža spôsob, ako k nim pristupuje alebo ako ich vníma verejnosť. Zvyšovanie povedomia väčšinového
obyvateľstva má preto rozhodujúci význam. Tento aspekt sa môže týkať aj väčšinového obyvateľstva na
miestnej úrovni. Ako ukazuje článok 7 ods. 3 charty, v tejto súvislosti sú osobitne relevantné dve oblasti:
vzdelávanie a médiá (pozri napr. prvú hodnotiacu správu o uplatňovaní charty Španielskom, ECRML (2005)
4, ods. 182, a druhú hodnotiacu správu Výboru expertov o uplatňovaní charty Chorvátskom, ECRML (2005)
3, ods. 39).
78. V oblasti médií sa v dodatočných informáciách poskytnutých slovenskou vládou na prvom mieste
uvádza program Európskeho spoločenstva PHARE, a najmä jeho časť venovaná tolerancii voči menšinám.
Jedným z jeho podprogramov bola „Verejná informačná kampaň o menšinách v médiách”, zameraná na
podporu tolerancie voči menšinám prostredníctvom verejnej informačnej kampane prezentovanej
v elektronických médiách. Program pozostával z prípravy série krátkych dokumentárnych filmov o európskych
modeloch spolunažívania s menšinami, vrátane menšín žijúcich na Slovensku. Tieto dokumentárne filmy
a besedy sa vysielali vo verejnoprávnych médiách. V roku 2002 Slovensko spolufinancovalo aj ďalšie
sprievodné aktivity zamerané na zvýšenie efektívnosti kampane, napr. upútavky na dokumentárne filmy
a besedy (v rozhlase aj v televízii), tlačové konferencie, plagáty, bezplatné pohľadnice, tričká s potlačou, VHS,
vzdelávacie materiály určené na distribúciu v školách, fotografie a kompaktné disky. Výbor expertov počas
návštevy dostal niektoré konkrétne ukážky týchto materiálov.
15

Hodnotenie týkajúce sa časti II

79. V dodatočných informáciách poskytnutých slovenskou vládou sa odkazuje aj na prijatie tretieho Akčného
plánu na predchádzanie všetkým formám diskriminácie, rasizmu, xenofóbie, antisemitizmu a ostatným
prejavom intolerancie na roky 2004/2005.
80. Výbor expertov poznamenáva, že tento proces má síce pre ochranu regionálnych alebo menšinových
jazykov kľúčový význam, ale má dlhodobý charakter. Jeho základným cieľom je navodiť vo väčšinovom
obyvateľstve pocit rešpektu a ocenenie skutočnosti, že osoby hovoriace regionálnymi alebo menšinovými
jazykmi sú spolu so svojimi jazykmi a kultúrami súčasťou jazykového a kultúrneho dedičstva štátu.
81. Výbor expertov berie na vedomie vyššie opísané iniciatívy, ale zároveň podčiarkuje, že zvyšovanie
povedomia väčšinového obyvateľstva hovoriaceho po slovensky si vyžaduje sústavné úsilie v oblasti
vzdelávania aj médií. Napokon aj v mediálnej oblasti, ktorej slovenské orgány podľa všetkého doteraz venujú
najväčšiu pozornosť, informácie získané Výborom expertov počas návštevy svedčia o nedostatočnom
celkovom vnímaní regionálnych alebo menšinových jazykov medzi väčšinovým obyvateľstvom hovoriacim po
slovensky (špecifické poznámky týkajúce sa rómskeho jazyka uvádzame ďalej). Veľa práce ešte zostáva
vykonať aj v oblasti vzdelávania, keďže sa zdá, že učebné osnovy nezahŕňajú vysvetlenie tradičnej prítomností
komunít hovoriacich regionálnymi alebo menšinovými jazykmi na Slovensku pre žiakov patriacich
k väčšinovému slovensky hovoriacemu obyvateľstvu, ani vysvetlenie skutočnosti, že sú na Slovensku rovnako
„doma” ako väčšinové obyvateľstvo. Taktiež sa zdá, že neobsahujú ani informácie o jazykových a kultúrnych
znakoch tejto tradičnej prítomnosti. Výbor expertov však zobral so záujmom na vedomie niektoré projekty,
o ktorých hovorili slovenské orgány počas návštevy, ako sú napr. súčasné snahy ministerstva školstva zaviesť
multikultúrne vzdelávanie a pripraviť spoločnú slovensko-poľskú učebnicu dejepisu zameranú na
severovýchodnú časť Slovenska, ako aj knihu o dejinách menšín. V tejto súvislosti by slovenské orgány mali
zohľadniť aj odporúčanie Výboru ministrov Rady Európy Rec(2001)15 z 31. októbra 2001 o vyučovaní dejepisu
v Európe dvadsiateho prvého storočia (pozri najmä bod 4 prílohy týkajúci sa obsahu učebných osnov).
82. Pokiaľ ide konkrétne o rusínčinu, Výbor expertov zastáva názor, že slovenské orgány by mali vyvinúť
veľké úsilie na prezentáciu odlišného a najmä špecifického charakteru tohto jazyka, najmä tým, že mu pomôžu
získať vlastnú identitu vo vzťahu k ukrajinskému jazyku. Slovenské orgány môžu použiť viacero spôsobov na
podporu osôb hovoriacich po rusínsky, predovšetkým prostredníctvom individualizácie inštitucionálneho
zastúpenia osôb hovoriacich po rusínsky (pozri aj ods. 54-55 a ods. 85-87).
83. Pokiaľ ide o rómsky jazyk, Výbor expertov nepodceňuje dôležitosť cieľa integrovať Rómov do slovenskej
spoločnosti. Výbor expertov však odmieta názor, že prostriedkom na dosiahnutie tohto cieľa (alebo cenou,
ktorú zaň treba zaplatiť) je potlačenie rómskeho jazyka a kultúry. Zdá sa, že dnešná výrazná tendencia
integrovať po rómsky hovoriace osoby na Slovensku spôsobom, ktorý sa de facto rovná ich asimilácii, je skôr
dôsledkom všeobecne negatívneho postoja k rómskej kultúre, ktorý má staré historické korene a ktorý je na
Slovensku zrejme ešte stále silný, než nevyhnutným dôsledkom skutočnej integrácie. Inými slovami,
vytvorením odlišného celkového kontextu, v ktorom sa vo väčšej miere akceptuje rómsky jazyk a kultúra, k
čomu by rozhodne mohli napomôcť pozitívne opatrenia, by sa mohla zabezpečiť integrácia a zároveň
zachovať jazyk aj kultúra. Ďalším rozmerom tohto problému je všeobecne rozšírená neprítomnosť sebaúcty
rómskeho obyvateľstva (podobne ako v iných krajinách), ktorá ešte väčšmi prehlbuje nezáujem o rómsky
jazyk a kultúru. Mali by sa preto vyvinúť snahy o lepšie oboznámenie sa osôb hovoriacich po rómsky
s rómskou kultúrou a o zásadné zlepšenie obrazu rómskej kultúry v slovenskej spoločnosti všeobecne.
Slovenské orgány by sa preto mali usilovať zlepšiť celkový postoj k rómskemu jazyku a kultúre v slovenskej
spoločnosti, a zároveň by mali efektívnejšie riešiť konkrétne otázky jazykovej politiky (v tejto súvislosti pozri
aj druhú hodnotiacu správu o uplatňovaní charty Maďarskom, ods. 48).
84. Výbor expertov si dovoľuje poukázať na jeden zásadný aspekt spojený so zvyšovaním povedomia
o rómskom jazyku a kultúre. Skutočnosť je taká, že v mnohých európskych krajinách väčšinové obyvateľstvo
ešte stále vníma rómsky jazyk a kultúru ako „cudzie teleso”. Výsledkom tohto pretrvávajúceho vnímania sú
v tom najlepšom prípade asimilačné prístupy. V niektorých signatárskych štátoch charty však existujú viaceré
pozitívne príklady meniacich sa postojov.

16

Hodnotenie týkajúce sa časti II

Výbor expertov nabáda slovenské orgány, aby:
- zintenzívnili úsilie v oblasti vzdelávania a médií zamerané na zvýšenie povedomia väčšinového
obyvateľstva hovoriaceho po slovensky o všetkých regionálnych alebo menšinových jazykoch
používaných v Slovenskej republike,
- podporili akceptáciu rómskeho jazyka a kultúry väčšinovým obyvateľstvom hovoriacim po
slovensky ako neoddeliteľnej súčasti slovenskej histórie, spoločnosti a kultúrneho dedičstva,
- konkrétnym spôsobom zdôrazňovali špecifickosť rusínskeho jazyka.

„Odsek 4
Pri určovaní politiky voči regionálnym alebo menšinovým jazykom zmluvné strany vezmú do úvahy
potreby a želania formulované skupinami, ktoré uvedené jazyky používajú. V prípade potreby môžu
zakladať poradné orgány, ktoré by pomáhali orgánom vo všetkých otázkach týkajúcich sa
regionálnych alebo menšinových jazykov.”
85. Podľa informácií poskytnutých Výboru expertov je v tejto oblasti relevantným orgánom Rada vlády SR
pre národnostné menšiny a etnické skupiny (ustanovená uznesením č. 27 zo 17. januára 2001). Rada sa
považuje za samosprávny orgán národnostných menšín. Podľa jej štatútu je rada poradným iniciatívnym
a koordinačným orgánom vlády v oblasti štátnej politiky vo vzťahu k národnostným menšinám. Úlohu
sekretariátu rady plní Sekcia ľudských práv a menšín Úradu vlády SR. Do pôsobnosti rady spadajú mnohé
otázky, ktoré siahajú od implementácie vládnej politiky až po prijímanie relevantnej legislatívy, vrátane
ratifikácie charty.
86. Počas návštevy dostal Výbor expertov sťažnosti týkajúce sa efektívnosti tohto orgánu. Niektorí
používatelia menšinových jazykov sa domnievajú, že rada zasadá príliš zriedkavo (zvyčajne 4-krát do roka,
plus prípadné operatívne stretnutia zvolané jej predsedom) a vyslovili želanie, aby sa vzhľadom na
dynamický vývoj niektorých otázok rada schádzala častejšie. Konzultácie v rámci rady považujú za
nedostatočné najmä osoby hovoriace po rusínsky.
87. Výbor expertov je toho názoru, že úloha rady a spôsob menovania jej členov na návrh samotných
regionálnych alebo menšinových jazykových komunít v zásade spĺňajú požiadavky vyplývajúce z tohto
záväzku. Výbor expertov by však uvítal, keby sa slovenské orgány v nasledujúcej periodickej správe vyjadrili
k uvedeným sťažnostiam.
„Odsek 5
Strany sa zaväzujú uplatňovať, mutatis mutandis, zásady uvedené v odsekoch 1 až 4 pre jazyky bez
územia. Pre tieto jazyky však platí, že druh a rozsah prijatých opatrení na účel realizácie tejto charty
treba stanoviť primerane, zohľadňujúc potreby a želania, ako aj tradície a charakteristické črty
skupín, ktoré tieto jazyky používajú.”
Rómčina
88. Vzhľadom na obzvlášť chvályhodné rozhodnutie slovenskej vlády poskytnúť ochranu rómčine ako
teritoriálnemu jazyku podľa časti III sa v prípade SR toto ustanovenie na rómčinu nevzťahuje.
Jidiš
89. Predstavitelia židovskej komunity na Slovensku dali Výboru expertov počas jeho návštevy
jednoznačne na vedomie, že židovská komunita na Slovensku nemá záujem o revitalizáciu jazyka jidiš.

17

Hodnotenie týkajúce sa časti III: rómčina

2.2

Hodnotenie týkajúce sa časti III charty

2.2.1

Hodnotenie uplatňovania časti III charty v prípade rómskeho jazyka

1

Článok 8 – Vzdelávanie
Predbežná poznámka
90. Výbor expertov odkazuje predovšetkým na všeobecné vyhlásenia týkajúce sa vzdelávania, ktoré
uviedol vo vzťahu k uplatňovaniu článku 7 v prípade rómskeho jazyka (pozri ods. 57-63 a ods. 67-69).
Nasledujúce hodnotenie by sa preto malo vnímať vo svetle uvedených vyhlásení.
„Odsek 1
V oblasti vzdelávania sa zmluvné strany zaväzujú na územiach, kde sa také jazyky používajú, podľa
situácie každého z týchto jazykov a bez ujmy na výučbe oficiálneho(ych) jazyka(ov) štátu:
a)

i)

umožniť predškolskú výchovu v príslušných regionálnych alebo menšinových
jazykoch, alebo

ii)

umožniť, aby prevažná časť predškolskej výchovy bola zabezpečená v príslušných
regionálnych alebo menšinových jazykoch, alebo

iii)

prijať jedno z vyššie uvedených opatrení podľa bodov i a ii aspoň pre žiakov z
rodín, ktoré prejavia záujem, za predpokladu dostatočného počtu žiakov;”

91. Podľa dodatočných informácií poskytnutých slovenskou vládou sa v sieti materských škôl neposkytuje
žiadna predškolská výchova v rómskom jazyku, pretože rodičia o to nepožiadali. Rómčina sa preto používa len
ako pomocný jazyk v tých materských školách, kde sa uskutočňuje projekt Phare 2000 a 2001 Matka a dieťa.
Vláda poukazuje aj na význam, ktorý pripisuje zabezpečeniu predškolskej výchovy pre rómske deti
a skutočnosti, že rodičia poberajúci sociálne dávky majú v súčasnosti nárok na zníženie alebo oslobodenie od
poplatkov. Slovenské ministerstvo školstva poskytlo Výboru expertov aj strategický dokument nazvaný
„Koncepcia integrovaného vzdelávania rómskych detí a mládeže, vrátane rozvoja stredoškolského a
vysokoškolského vzdelávania” (ktorý slovenská vláda oficiálne prijala v roku 2004, dostupný on-line na webovej
lokalite charty – www.coe.int/minlang ako dodatok k východiskovej periodickej správe), ktorý obsahuje
podrobné informácie o implementácii integračných programov Phare. Táto stratégia však nezabezpečuje
výučbu rómskeho jazyka alebo v rómskom jazyku pre rómskych žiakov a obmedzuje sa len na zmienku o tom,
že učitelia, ktorí majú pracovať s rómskymi deťmi, získavajú základnú znalosť rómskeho jazyka (aj keď k
prioritným odporúčaniam stratégie patrí všeobecná potreba „zabezpečiť dvojjazyčné vyučovanie (používať
rómsky jazyk pri vyučovaní”)).
92. Výbor expertov v prvom rade poznamenáva, že obsahom tohto záväzku je zabezpečiť pre rómske deti
predškolskú výchovu (článok 8 ods. 1 písm. a) bod i) alebo jej podstatnú časť (článok 8 ods. 1 písm. a) bod ii)
v rómskom jazyku, ak o to požiadajú rodiny, ktorých počet sa považuje za dostatočný.
93. Predstavitelia školských orgánov Výbor expertov počas návštevy informovali, že v súčasnosti majú
rodičia veľký záujem na tom, aby sa ich deti naučili po slovensky, a že niekedy dokonca odmietajú zaraďovanie
rómskych piesní a básní do učebných osnov. Pritom sa však na uľahčenie integrácie detí využívajú rómski
asistenti (hoci niektorí z nich majú údajne ťažkosti pri komunikácii s rómskymi deťmi, ak používajú odlišný
dialekt od toho, ktorým sa hovorí v danej osade). Okrem toho sa naďalej organizujú spoločenské akcie, ktorých
súčasťou je rómsky folklór. Ako sme uviedli v ods. 58 a ako sa podrobne hovorí ďalej v ods. 94, výbor si
uvedomuje, že v porovnaní s inými typmi vzdelávania školské orgány v niektorých prípadoch vôbec
neuspokojujú dopyt rodičov z rómskych osád, ktorí výslovne vyjadrili želanie, aby sa pre ich deti aspoň sčasti
zabezpečilo vyučovanie rómčiny alebo v rómčine.
94. Vzhľadom na nedostatočné informácie, ktoré má Výbor expertov k dispozícii, nemôže vyhodnotiť
skutočný dopyt rodičov v súvislosti s predškolskou výchovou, hoci samotné slovenské orgány počas návštevy
vyhlásili, že keby rómski rodičia poznali svoje práva – čo sa stáva len zriedkavo – pri súčasnej ponuke by dopyt
1

Citované ustanovenia uvedené tučnou kurzívou predstavujú záväzky, ktoré prijala Slovenská republika.

18

Hodnotenie týkajúce sa časti III: rómčina

zo strany rodičov nebolo možné uspokojiť. Výbor expertov zdôrazňuje význam snáh o zvýšenie povedomia
v tomto ohľade.
.
95. Výbor expertov považuje tento záväzok za nesplnený.
Výbor expertov nabáda slovenské orgány, aby informovali obyvateľstvo hovoriace po rómsky o
ustanoveniach charty vzťahujúcich sa na predškolskú výchovu, a aby vytvorili možnosti na
predškolskú výchovu v rómčine.
„b)

„c)

i)

umožniť predškolskú výchovu v príslušných regionálnych alebo menšinových jazykoch,
alebo

ii)

umožniť, aby prevažná časť predškolskej výchovy bola zabezpečená v príslušných
regionálnych alebo menšinových jazykoch, alebo

iii)

zabezpečiť, aby na základnom stupni bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov;”

i)

umožniť predškolskú výchovu v príslušných regionálnych alebo menšinových jazykoch,
alebo

ii)

umožniť, aby prevažná časť vyučovania na stredných školách bola zabezpečená v
regionálnych alebo menšinových jazykoch, alebo

iii)

zabezpečiť, aby na stredných školách bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov;”

96. Podľa dodatočných informácií poskytnutých slovenskou vládou sa počnúc školským rokom 2003/2004
na dvoch základných a štyroch vybraných stredných školách vykonáva overovanie učebných osnov rómskeho
jazyka a literatúry. Inštitúciou zodpovednou za toto overovanie, ktoré má prebiehať v rokoch 2003 až 2011, je
Štátny pedagogický ústav v Bratislave. V tejto súvislosti sa už používa rómska učebnica „Romany Čhib” (Výbor
expertov dostal jej výtlačok počas návštevy). Na stredných školách sa čoskoro začne vyučovať aj romistika.
Podľa slovenských orgánov vznikne po ukončení projektu reálna možnosť vyučovať niektoré predmety v
rómčine. Slovenské orgány sa v tejto súvislosti zmienili aj o stratégii „Koncepcia integrovaného vzdelávania
rómskych detí a mládeže, vrátane rozvoja stredoškolského a vysokoškolského vzdelávania” (pozri ods. 91). V
tomto dokumente sa hovorí o troch alternatívach výučby rómskeho jazyka na úrovni základných a stredných
škôl: ako voliteľného predmetu, povinného predmetu (napr. ako cudzieho jazyka), alebo v rámci „mimoškolskej”
činnosti.
97. Podľa informácií poskytnutých Výboru expertov počas návštevy sa zdá, že školy nemožno prinútiť
k účasti na tomto projekte, hoci v roku 2004 sa jeho rozsah zrejme rozšíril. Výbor expertov navyše zistil, že na
úrovni základných škôl príslušné školské orgány v niektorých prípadoch odmietajú prijať opatrenia na
zabezpečenie výučby rómčiny alebo v rómčine pre deti aj vtedy, ak o to požiada významný počet rodín (v
prípade, ktorý priamo na mieste zaznamenal Výbor expertov, to bolo 93 rodičov zo 665). Zdá sa, že vo väčšine
základných škôl na Slovensku, ktoré navštevujú rómske deti, má prítomnosť rómskeho jazyka a kultúry ešte
stále čisto folklórny charakter.
98. V rámci stredoškolského vzdelávania bolo zriadené aj súkromné gymnázium, ktoré však nemá dostatok
financií ani zdrojov. Navyše, aj táto škola pociťuje problém absencie učebných osnov.
99. Výbor expertov uznáva úsilie slovenskej vlády, ale zároveň považuje projekt, do ktorého sú zapojené len
dve základné a štyri stredné školy, za príliš obmedzený na účely prijatého záväzku, berúc do úvahy veľkosť
slovenskej populácie hovoriacej po rómsky (pozri ods. 14). Výbor expertov je toho názoru, že treba podstatne
urýchliť potrebné prípravy a že výučba rómskeho jazyka sa musí stať neoddeliteľnou súčasťou učebných
osnov na všetkých dotknutých slovenských školách oveľa skôr, než to predpokladá slovenská vláda.
Ministerstvo školstva musí navyše pre riaditeľov všetkých základných škôl vydať jednoznačné inštrukcie
o povinnostiach vyplývajúcich z charty v súvislosti so zavádzaním rómčiny do učebných osnov. Prípady, keď
miestne školské orgány môžu na základe vlastného uváženia odmietnuť žiadosť rodičov o výučbu rómčiny, by
sa mali bezodkladne riešiť a malo by sa im zabrániť. A napokon treba zohľadniť aj skutočnosť, že podľa

19

Hodnotenie týkajúce sa časti III: rómčina

informácií poskytnutých Výboru expertov počas návštevy sa rómsky jazyk a kultúra stále vnímajú ako
menejcenné, a že Rómovia trpia vážnym nedostatkom povedomia a informovanosti o svojich právach.
100. Výbor expertov považuje tento záväzok za splnený len čiastočne.

Výbor expertov nabáda slovenské orgány, aby:
- urýchlili zavádzanie výučby rómčiny ako neoddeliteľnej súčasti učebných osnov na úrovni
základných a stredných škôl,
- prijali urýchlené opatrenia s cieľom už dnes uspokojiť dopyt zo strany rómskych rodičov, a to
vydaním jednoznačných pokynov pre riaditeľov všetkých základných škôl,
- zvýšili povedomie rómskych rodičov o ich právach v oblasti vzdelávania a o povinnostiach
vyplývajúcich z charty, a to aj s využitím rómskeho jazyka.

„d)

i)

umožniť vyučovanie na odborných školách v príslušných regionálnych alebo
menšinových jazykoch, alebo

ii)

umožniť, aby prevažná časť vyučovania na odborných školách bola zabezpečená v
príslušných regionálnych alebo menšinových jazykoch, alebo

iii)

zabezpečiť, aby na odborných školách bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov;”

101. Podľa dodatočných informácií poskytnutých slovenskou vládou medzi štyri stredné školy zapojené do
vyššie uvedeného projektu patrí aj jedna odborná škola (stredná umelecká škola v Košiciach). Informácie
poskytnuté Výboru expertov sa týkajú aj pilotného projektu odbornej prípravy Rómov na štyroch stredných
odborných školách. Nie je však jasné, či súčasťou tohto projektu je aj výučba rómskeho jazyka.
102. Výbor expertov uznáva úsilie slovenskej vlády, ale zároveň zastáva názor, že projekt zahŕňajúci len
jednu technickú alebo odbornú školu je vzhľadom na prijatý záväzok a počet obyvateľov Slovenska hovoriacich
po rómsky príliš obmedzený (pozri ods. 14). Výbor expertov je toho názoru, že treba podstatne urýchliť
potrebné prípravy, a že výučba rómskeho jazyka sa musí stať neoddeliteľnou súčasťou učebných osnov na
všetkých dotknutých slovenských školách oveľa skôr, než to predpokladá slovenská vláda. Ministerstvo
školstva musí navyše vydať jednoznačné inštrukcie pre riaditeľov všetkých technických alebo odborných škôl
o povinnostiach vyplývajúcich z charty v súvislosti so zavádzaním rómčiny do učebných osnov. Prípady, keď
miestne školské orgány môžu na základe vlastného uváženia odmietnuť žiadosť rodičov o vyučovanie rómčiny,
by sa mali bezodkladne riešiť a malo by sa im zabrániť. A napokon treba prihliadnuť na skutočnosť, že podľa
informácií poskytnutých Výboru expertov počas návštevy sa rómsky jazyk a kultúra stále vnímajú ako
menejcenné, a že Rómovia trpia vážnym nedostatkom povedomia a informovanosti o svojich právach.
103. Výbor expertov považuje tento záväzok za splnený len čiastočne.

Výbor expertov nabáda slovenské orgány, aby:
- urýchlili zavádzanie výučby rómčiny ako neoddeliteľnej súčasti učebných osnov technických
alebo odborných škôl,
- prijali naliehavé opatrenia na to, aby už teraz uspokojili dopyt zo strany rómskych rodičov, a to
vydaním jednoznačných pokynov pre riaditeľov všetkých dotknutých škôl,
- zvýšili povedomie rómskych rodičov o ich právach v oblasti vzdelávania a o povinnostiach
vyplývajúcich z charty, a to aj s využitím rómskeho jazyka.

20

Hodnotenie týkajúce sa časti III: rómčina

„e)

i)

umožniť vyučovanie na univerzitách a na iných vysokých školách v príslušných
regionálnych alebo menšinových jazykoch, alebo

ii)

zabezpečiť prostriedky na štúdium týchto jazykov ako odborných predmetov
univerzitného a iného vysokoškolského štúdia;”

104. Podľa dodatočných informácií poskytnutých slovenskou vládou bola v apríli 1990 zriadená Katedra
rómskej kultúry na univerzite v Nitre, ktorej pôvodným cieľom bola príprava učiteľov pre rómske deti na prvom
stupni základných škôl. Neskôr sa pridali ďalšie programy, ktoré sa však primárne zameriavajú na sociálne
témy, a ktorých cieľom je najmä príprava sociálnych asistentov, hoci povinnou súčasťou učebných osnov sú aj
základy romistiky (história, kultúra, tradície a zvyky). Katedra rómskej kultúry má dnes detašované pracoviská
v Spišskej Novej Vsi, Lučenci a Dunajskej Strede. Projekty v oblasti rómskych štúdií pripravili aj viaceré ďalšie
vysoké školy. Slovenské orgány zároveň uviedli, že predmety z oblasti romistiky, ktoré sa vyučujú na
vybraných stredných školách, vytvoria podmienky na zavedenie vysokoškolských odborov romistiky najneskôr
v roku 2006.
105. Faktom však zostáva, že rómčina sa ako odbor univerzitného a vyššieho vzdelávania ešte nevyučuje,
hoci cieľom stratégie „Koncepcia integrovaného vzdelávania rómskych detí a mládeže, vrátane rozvoja
stredoškolského a vysokoškolského vzdelávania” (pozri ods. 91) je povzbudiť univerzity k tomu, aby do svojho
programu zaradili aj štúdium rómskeho jazyka. Výbor expertov bol počas návštevy upozornený na zaujímavú
skutočnosť, že rómčina sa na rozdiel od ostatných regionálnych alebo menšinových jazykov nespomína v
školskom zákone (zákon č. 29/1984 v znení zákona č. 350/1994 novelizovaného zákonom č. 334/2002). Podľa
dodatočných informácií poskytnutých Výboru expertov slovenská vláda prepája rozvoj výučby rómčiny na
stredných školách s rozvojom vysokoškolského vzdelávania: po ukončení súčasných projektov bude reálne
zaviesť výučbu niektorých predmetov v rómčine a budú k dispozícii aj vysokoškolskí učitelia na vyučovanie
rómskeho jazyka a literatúry. Výbor expertov nepodceňuje ťažkosti spojené so zavádzaním systému
vyučovania rómčiny a v rómčine na úrovni vysokých škôl. Skutočnosť, že na vysokoškolskej úrovni absentuje
výučba rómčiny alebo v rómčine, má však nepriaznivý účinok na schopnosť systému zabezpečiť dostatok
kvalifikovaných učiteľov umožňujúcich rozvíjať výučbu rómčiny alebo v rómčine na všetkých patričných
úrovniach. Zdá sa, že ide o bludný kruh, ktorý treba urýchlene preťať prostredníctvom primeraných opatrení na
všetkých úrovniach. Navyše, vzhľadom na odborné poznatky, ktoré boli na Slovensku získané v oblasti
rómskeho jazyka a kultúry, a ktoré umožnili kodifikovať rómčinu už v roku 1971, by nemalo byť príliš ťažké
zabezpečiť primerané vyučovanie rómčiny ako predmetu univerzitného alebo vyššieho vzdelávania (hoci Výbor
expertov bol počas návštevy upozornený na to, že mnohí odborníci z rómskej komunity zostali po rozdelení
Československa v Českej republike).
106. A napokon, Výbor expertov bol upozornený na skutočnosť, že do štúdia rómčiny ako predmetu
univerzitného a iného vysokoškolského štúdia je dôležité zaradiť aj štúdium jednotlivých variantov rómčiny, aby
sa študenti hovoriaci po rómsky mohli primerane zoznámiť s jazykovým pluralizmom, ktorý charakterizuje
rómsky jazyk.
107. Výbor expertov preto považuje tento záväzok za nesplnený.

Výbor expertov nabáda slovenské orgány, aby vytvorili potrebné možnosti na štúdium rómčiny
ako predmetu univerzitného a iného vysokoškolského štúdia, vrátane štúdia rôznych variantov
rómčiny.

„f)

i)

zabezpečiť poskytnutie priebežného vzdelávania alebo vzdelávacích kurzov pre
dospelých prevažne alebo úplne v regionálnych alebo menšinových jazykoch, alebo

ii)

umožniť, aby sa tieto jazyky stali predmetmi vzdelávania dospelých alebo
súčasťou priebežného vzdelávania;”

108. V tejto súvislosti neboli poskytnuté žiadne konkrétne informácie. Výbor expertov preto nemôže
vyhodnotiť tento záväzok a žiada slovenské orgány, aby sa k nemu vyjadrili v nasledujúcej periodickej správe.
„g)

prijať opatrenia na zabezpečenie vyučovania dejín a kultúry, ktoré ovplyvnili
regionálny alebo menšinový jazyk;”
21

Hodnotenie týkajúce sa časti III: rómčina

109. V tejto oblasti sa dosiahol značný pokrok na úrovni základných aj stredných škôl, ktorých sa týkali vyššie
uvedené projekty (pozri ods. 96-100). Zaradenie rómskej histórie a kultúry a prípravu s tým súvisiacich
učebných materiálov predpokladá aj strategický dokument „Koncepcia integrovaného vzdelávania rómskych
detí a mládeže, vrátane rozvoja stredoškolského a vysokoškolského vzdelávania” (pozri ods. 91). Avšak
pokiaľ sa tento vývoj týka len veľmi malého počtu škôl, v ktorých sú zapísané rómske deti, Výbor expertov
považuje tento záväzok za splnený len čiastočne.
„h)

zabezpečiť základné a ďalšie vzdelávanie učiteľov potrebných na realizáciu tých
písmen od a) po g), ktoré zmluvná strana prijala;”

110. V dodatočných informáciách slovenská vláda uvádza najmä to, že schválila financovanie dvoch
vzdelávacích schém (týkajúcich sa predškolskej výchovy a základných škôl) pre lektorov rómskeho jazyka.
Slovenská vláda hovorí aj o príprave pilotného vzdelávacieho kurzu pre učiteľov rómskeho jazyka a literatúry v
spolupráci s Karlovou univerzitou v Prahe, Katedrou rómskej kultúry univerzity v Nitre a Štátnym pedagogickým
ústavom v Bratislave. Tento študijný program v trvaní 6 až 7 semestrov by v rokoch 2005 až 2007 malo
absolvovať 30 študentov. Títo študenti by mali spočiatku pracovať ako lektori rómskeho jazyka pre ďalších
učiteľov rómskeho jazyka.
111. Podľa dodatočných informácií poskytnutých slovenskou vládou Metodicko-pedagogické centrum v
Prešove, v rámci ktorého bolo vytvorené Rómske vzdelávacie, dokumentačné a poradenské centrum,
pravidelne uverejňuje metodické príručky na pomoc učiteľom, ktoré sa však podľa všetkého zameriavajú skôr
na striktne pedagogické aspekty týkajúce sa špecifickej situácie rómskych detí než na výučbu rómskeho
jazyka.
112. Každopádne sa jednoznačne zdá, že existuje nedostatok kvalifikovaných učiteľov, čo počas návštevy
pripustili aj samotné orgány. Podľa slovenských orgánov je zvýšenie počtu učiteľov rómskeho jazyka priamo
prepojené s oficiálnym zavedením učebných osnov pre rómsky jazyk po ukončení vyššie uvedených projektov
(pozri ods. 96-100). Ak prihliadneme aj na nedostatočnú ponuku na úrovni vysokých škôl (pozri ods. 66-69 a
104-107), akékoľvek seriózne opatrenia v oblasti vzdelávania učiteľov sa tak zrejme posunú do veľmi
vzdialenej budúcnosti. Nemožno očakávať, že rómsky jazyk sa dovtedy udrží len vlastnými silami.
113. Hoci Výbor expertov uznáva, že slovenské orgány vyvíjajú isté úsilie správnym smerom, toto úsilie je
v porovnaní so skutočnými potrebami výučby rómskeho jazyka pomerne nedostatočné. Výbor expertov preto
považuje tento záväzok za splnený len čiastočne.

Výbor expertov nabáda slovenské orgány, aby zintenzívnili a urýchlili svoje úsilie v oblasti
základného a ďalšieho vzdelávania učiteľov na výučbu rómskeho jazyka.

„i)

vytvoriť jeden alebo viac kontrolných orgánov zodpovedných za kontrolu
prijatých opatrení a za pokrok dosiahnutý pri zavádzaní alebo rozvoji výučby
regionálnych alebo menšinových jazykov a vypracovanie pravidelných správ o
svojich zisteniach, ktoré sa zverejnia.”

114. Napriek úlohe, ktorú zohráva Štátny pedagogický ústav v Bratislave pri monitorovaní vyššie uvedených
projektov týkajúcich sa výučby na základných a stredných školách (pozri ods. 96), zdá sa, že neexistuje žiadny
orgán, ktorý by bol špecificky zodpovedný za kontrolu prijatých opatrení a pokroku dosiahnutého pri zavádzaní
alebo rozvoji výučby regionálnych alebo menšinových jazykov alebo v týchto jazykoch a za vypracúvanie
pravidelných správ o svojich zisteniach, ktoré sa zverejnia. Výbor expertov považuje tento záväzok za
nesplnený.

22

Hodnotenie týkajúce sa časti III: rómčina

Výbor expertov nabáda slovenské orgány, aby zriadili orgán dohľadu zodpovedný za kontrolu
prijatých opatrení a pokroku dosiahnutého pri zavádzaní alebo rozvoji výučby regionálnych alebo
menšinových jazykov, ktorými sa hovorí na Slovensku, alebo výučby v týchto jazykoch, a za
vypracúvanie pravidelných správ, ktoré sa zverejnia.”

Článok 9 – Súdnictvo
115. Ako vyplýva z posúdenia predbežnej otázky týkajúcej sa 20-percentnej hranice (pozri ods. 40-47),
článok 9 sa vzťahuje aj na územia, kde podiel osôb hovoriacich po rómsky je nižší ako 20%, ale je pritom
dostatočný na účely uplatňovania článku 9 charty. Uznávajú to aj samotné slovenské orgány. Navyše, ako pre
Výbor expertov potvrdili oficiálne zdroje, súdne obvody nie sú zhodné s územím obcí, na ktoré sa aplikuje 20percentná hranica.
„Odsek 1
Zmluvné strany sa zaväzujú v súdnych obvodoch, v ktorých počet užívateľov regionálnych alebo
menšinových jazykov sídliacich na tomto území odôvodňuje prijatie nižšie uvedených opatrení, podľa
situácie jednotlivých jazykov a za podmienky, že využitie možností uvedených v tomto odseku nebude
sudca pokladať za prekážku riadneho výkonu súdnictva:
a)

v trestnom konaní:
ii)
iii)

zaručiť obžalovanému právo používať jeho regionálny alebo menšinový jazyk,
a/alebo
zabezpečiť, aby sa žiadosti a dôkazy, písomné alebo ústne, nepokladali za
neprijateľné len z dôvodu, že boli predložené v regionálnom alebo menšinovom
jazyku,

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky;”
116. Paragraf 2 ods. 14 Trestného poriadku ustanovuje, že „Každý je oprávnený používať pred orgánmi
činnými v trestnom konaní svoj materinský jazyk”. Navyše, podľa § 28 Trestného poriadku, „Ak treba
pretlmočiť obsah výpovede alebo ak strana vyhlási, že neovláda jazyk, v ktorom sa konanie vedie, priberie
sa tlmočník; tlmočník môže byť súčasne zapisovateľom”. Podľa východiskovej periodickej správy sa tieto
ustanovenia vzťahujú aj na obdobie predchádzajúce začatiu trestného stíhania, najmä na podanie trestného
oznámenia podľa § 59 v spojení s § 158 ods. 1 Trestného poriadku.
117. V dodatočných informáciách poskytnutých Výboru expertov slovenská vláda výslovne uviedla, že
tlmočenie do regionálneho alebo menšinového jazyka alebo z tohto jazyka sa zabezpečuje len vtedy, ak
obvinený dostatočne neovláda slovenský jazyk.
118. Paragraf 55 ods. 3 Trestného poriadku ďalej ustanovuje, že:
„V slovenskom jazyku sa spíše aj zápisnica o výpovedi osoby, ktorá nevie po slovensky; ak záleží na
doslovnom znení výpovede, zapíše zapisovateľ alebo tlmočník do zápisnice príslušnú časť výpovede aj v
jazyku, v ktorom táto osoba vypovedá.”
119. Podľa relevantnej judikatúry, o ktorej hovorí východisková periodická správa (pozri s. 31 a nasl.), to
znamená, že tlmočníka musí zabezpečiť a náklady znášať štát len vtedy, ak osoba podávajúca výpoveď
neovláda slovenský jazyk. Podobne je nevyhnutné zabezpečiť aj preklad všetkých listinných dôkazov v inom
ako slovenskom jazyku. Inými slovami, zdá sa, že žiadosti a dôkazy v regionálnom alebo menšinovom jazyku
vrátane rómčiny nie sú prijateľné, ak ich predkladateľ ovláda slovenský jazyk.
120. Zdá sa, že neexistujú žiadne konkrétne ustanovenia, ktoré by sa vzťahovali na písomné svedectvá alebo
žiadosti v akejkoľvek podobe.

23

Hodnotenie týkajúce sa časti III: rómčina

121. Podľa názoru Výboru expertov nie je jasné, aký je presný rozsah práva použiť svoj materinský jazyk
v trestnom konaní. Z praktických informácií získaných počas návštevy možno usudzovať, že sudca, prokurátor
alebo policajt venuje pozornosť tomu, či obvinený dostatočne ovláda slovenčinu. Aj v prípade, že obvinený
dostatočne ovláda slovenčinu, mu sudca môže na základe vlastnej úvahy povoliť tlmočníka, čo by s veľkou
pravdepodobnosťou aj urobil. Zostáva však skutočnosťou, že právo obvineného použiť svoj regionálny alebo
menšinový jazyk bez ohľadu na stupeň ovládania slovenčiny nie je podľa všetkého jednoznačne zaručené.
Navyše, oficiálne zdroje počas návštevy Výbor expertov informovali, že v predvolaniach sa jazykové práva
nespomínajú, keďže sa predpokladá, že ich všetci poznajú. Vo vznesení obvinenia sa síce spomína všeobecné
právo na tlmočenie, ale príslušný policajt jednoducho sám vyhodnotí, či osoba potrebuje tlmočníka.
122. A napokon, podľa informácií poskytnutých Výboru expertov počas návštevy, rómčina sa v trestnom
konaní používa len veľmi málo (v zásade sa tlmočenie poskytuje od prípadu k prípadu, pokiaľ osoby hovoriace
po rómsky dostatočne neovládajú slovenčinu). V skutočnosti existuje len jeden súd, Krajský súd v Banskej
Bystrici, ktorého niektorí zamestnanci majú istú znalosť rómčiny (pozri prílohu III k východiskovej periodickej
správe). Výbor expertov považuje tieto záväzky v prípade rómčiny za nesplnené.

Výbor expertov nabáda slovenské orgány, aby:
- zaručili právo obvineného používať rómsky menšinový jazyk v trestnom konaní nezávisle od
toho, či ovláda aj slovenčinu, a aby zabezpečili, že obvinený je o tomto práve konkrétne poučený
hneď na začiatku trestného stíhania,
- prijali právnu úpravu umožňujúcu predkladať žiadosti a dôkazy aj v rómčine a zaručujúcu, že
používanie tlmočníkov a prekladov v prípade potreby nebude pre dotknutú osobu znamenať
žiadne ďalšie výdavky ani vtedy, ak ovláda slovenčinu.

„b)

v občianskoprávnom konaní:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov a prostredníctvom prekladov;
c)

v konaní pred súdmi v správnych veciach:
ii)

umožniť, kedykoľvek je strana povinná vystúpiť osobne pred súdom, aby mohla
použiť svoj regionálny alebo menšinový jazyk, a to bez vzniku dodatočných
nákladov pre túto stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov a prostredníctvom prekladov;”
123. Paragraf 18 Občianskeho súdneho poriadku ustanovuje, že:
„Účastníci majú v občianskom súdnom konaní rovnaké postavenie. Majú právo konať pred súdom vo svojej
materčine. Súd je povinný zabezpečiť im rovnaké možnosti na uplatnenie ich práv.”
124. Okrem toho § 141 ods. 2 Občianskeho súdneho poriadku ustanovuje, že:
„Trovy dôkazov, ktoré nie sú kryté preddavkom, ako aj hotové výdavky ustanoveného zástupcu, ktorý nie je
advokátom, a trovy spojené s tým, že účastník koná vo svojej materčine, platí štát.”

24

Hodnotenie týkajúce sa časti III: rómčina

125. Podľa informácií poskytnutých vo východiskovej periodickej správe (pozri s. 33) sa vyššie uvedené
ustanovenia Občianskeho súdneho poriadku vzťahujú aj na konanie pred správnymi súdmi.
126. Možnosť pribrať tlmočníka bez dodatočných nákladov s cieľom umožniť strane v občianskoprávnom
alebo správnom konaní použiť svoj materinský jazyk potvrdzuje aj judikatúra (pozri s. 33 východiskovej
periodickej správy). Avšak podľa viacerých zdrojov, vrátane oficiálnych, tieto ustanovenia znamenajú
uplatnenie všeobecného práva osôb nehovoriacich po slovensky na tlmočenie v občianskoprávnom (a
správnom) konaní, ktoré zaručuje článok 47 ods. 4 Ústavy SR, ale ktoré nie je k dispozícii osobám
používajúcim regionálny alebo menšinový jazyk, pokiaľ ovládajú aj slovenčinu.
127. Podľa informácií poskytnutých Výboru expertov počas návštevy rómčina sa v občianskoprávnom alebo
správnom konaní v praxi nepoužíva. V skutočnosti existuje len jeden súd, Krajský súd v Banskej Bystrici,
ktorého niektorí zamestnanci majú istú znalosť rómčiny (pozri prílohu III k východiskovej periodickej správe).
128. Výbor expertov považuje tieto záväzky za nesplnené.

Výbor expertov nabáda slovenské orgány, aby v legislatíve výslovne ustanovili, že vždy, keď je
strana povinná osobne vystúpiť pred súdom v občianskoprávnom alebo správnom konaní, môže
používať rómsky jazyk bez toho, že by jej tým vznikli dodatočné výdavky, a že dôkazy a dokumenty
možno predkladať v rómčine, v prípade potreby prostredníctvom tlmočníkov a prekladov, aj keď
osoba hovoriaca po rómsky ovláda slovenský jazyk.

„d)

prijať opatrenia, ktoré zabezpečia, že uplatnenie písmena b) bodov i, ii a písmena c)
bodov i, ii a každé potrebné využitie tlmočníkov a prekladov nebude mať za následok
vznik dodatočných nákladov dotknutých osôb;”

129. Podľa informácií poskytnutých Výboru expertov počas návštevy len jeden košický súd ponúkol osobám
hovoriacim po rómsky možnosť tlmočenia počas súdneho konania. Umožňuje sa tak použiť miestnu hovorovú
formu jazyka, čo má evidentne veľký praktický význam. Je možné využiť aj tlmočníkov ad hoc. Zdá sa však, že
tieto praktické opatrenia sú v zásade určené pre tie osoby hovoriace po rómsky, ktoré dostatočne neovládajú
slovenský jazyk. Preto vo svetle záverov urobených vo vzťahu k článku 9 ods. 1 písm. a) bodu ii, písm. a) bodu
iii, písm. b) bodu ii, písm. b) bodu iii, písm. c) bodu ii, písm. c) bodu iii Výbor expertov považuje tento záväzok
za nesplnený.

Článok 10 – Správne orgány a verejné služby
Predbežná poznámka
130. Na základe poskytnutých informácií sa Výbor expertov domnieva, že 20-percentné pravidlo je priamo
relevantné práve pre sféru miestnych orgánov štátnej správy a samosprávy. Zdá sa teda, že relevantná
legislatíva sa nevzťahuje na regionálne orgány, s tým dôsledkom, že používanie regionálnych alebo
menšinových jazykov nie je pred nimi oficiálne povolené. Hoci Ústava SR ustanovuje, že „Občanom patriacim
k národnostným menšinám alebo etnickým skupinám sa za podmienok ustanovených zákonom zaručuje aj
právo používať ich jazyk v úradnom styku” (pozri článok 34 ods. 2 písm. b)), slovenský právny poriadok
oficiálne neumožňuje uplatňovať niektoré relevantné ustanovenia v prípadoch, že táto hranica nie je
dosiahnutá. To znamená, že existuje formálna prekážka k riadnemu plneniu týchto záväzkov. Táto prekážka
predstavuje neplatnú územnú derogáciu z charty (pozri ods. 37).
131. Odhliadnuc od ďalších problémov je pre náležité dodržiavanie ďalej uvedených záväzkov nevyhnutné
prehodnotiť 20-percentné pravidlo, aby sa relevantné záväzky podľa článku 10 ods. 1 a 2 charty mohli plniť aj
v tých prípadoch, keď osoby hovoriace po rómsky tvoria síce menej ako 20% obyvateľstva obce, ale pritom sú
tradične prítomné v dostatočnom počte na účely záväzkov, ktoré SR prijala v oblasti miestnej a regionálnej
verejnej správy. Vyhodnotenie oblastí, v ktorých existuje dostatočný počet týchto osôb pod 20-percentnou
hranicou, je v prvom rade úlohou slovenských orgánov (pozri ods. 40-47).

25

Hodnotenie týkajúce sa časti III: rómčina

„Odsek 1
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
a)

iii)

zabezpečiť, aby osoby hovoriace regionálnymi alebo menšinovými jazykmi
mohli predložiť ústne alebo písomné žiadosti, ako aj dostať odpoveď v týchto
jazykoch, alebo

iv)

zabezpečiť, aby osoby hovoriace regionálnymi alebo menšinovými jazykmi
mohli predložiť ústne alebo písomné žiadosti v týchto jazykoch;”

132. Výbor expertov v prvom rade poznamenáva, že v prípade písm. a) bodov iii a iv ods. 1 článku 10 charty
SR vo svojej ratifikačnej listine nešpecifikovala, ktorá z týchto dvoch možností by mala platiť. Dve možnosti
uvedené v týchto bodoch v skutočnosti predstavujú odlišné alternatívy a zmluvné strany sa musia rozhodnúť
pre jednu z nich. Výbor expertov uplatňuje prax, že ak si štát nezvolí jednu z viacerých dostupných možností,
zvyčajne z „úradnej moci” aplikuje optimálnu možnosť z hľadiska ochrany a podpory jazyka, pokiaľ táto
možnosť nie je vzhľadom na špecifické okolnosti zjavne nezlučiteľná s potrebami dotknutého regionálneho
alebo menšinového jazyka a/alebo s výslovným želaním osôb, ktoré ho používajú (pozri napr. druhú
hodnotiacu správu Výboru expertov o implementácii charty Maďarskom, ods. 95). V tomto prípade nevidí
Výbor expertov žiadny dôvod na to, aby sa odchýlil od svojej zvyčajnej praxe, a preto bude uplatňovať
optimálnu možnosť, t. j. ods. 1 písm. a) bod iii článku 10.
133. Podľa informácií, ktoré Výboru expertov poskytli oficiálne zdroje, miestnymi orgánmi štátnej správy sú
okresné úrady ako prvostupňové orgány; krajské úrady pôsobia ako odvolacie orgány. Ďalšími miestnymi
zložkami štátnej správy sú špecializované orgány štátnej správy, napr. daňové a colné úrady.
134. Výbor expertov nedostal žiadne konkrétne informácie týkajúce sa dodržiavania tohto záväzku miestnymi
orgánmi štátnej správy, hoci niektoré informácie poukazujú napríklad na veľmi nízke povedomie štátnych
úradníkov o povinnostiach vyplývajúcich z charty, a vo východiskovej periodickej správe sa výslovne uvádza,
že príslušným orgánom na miestnej úrovni sa v rómčine nesmú predkladať žiadosti týkajúce sa úradných
dokumentov a dokladov (napr. občianskych preukazov, vodičských oprávnení atď.; pozri s. 35 východiskovej
periodickej správy).
135. Vychádzajúc z dostupných informácií musí Výbor expertov konštatovať, že tento záväzok nie je splnený.

Výbor expertov nabáda slovenské orgány, aby prijali potrebné opatrenia s cieľom umožniť osobám
hovoriacim po rómsky predkladať ústne alebo písomné žiadosti a dostať odpoveď v rómčine aj
v tých obciach, kde tvoria menej ako 20% obyvateľstva obce, ale ich počet je pritom dostatočný na
účely tohto záväzku.

„Odsek 2
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
b)

možnosť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

136. Podľa východiskovej periodickej správy (pozri s. 35) osoby hovoriace po rómsky môžu používať svoj
jazyk v úradnom styku (čo sa zrejme vzťahuje aj na ústne žiadosti) a môžu v ňom tiež podávať žiadosti
miestnym orgánom verejnej správy, s výnimkou úradných listín a dokladov. Samozrejme táto možnosť nie je
v súčasnosti oficiálne zaručená v oblastiach, kde osoby hovoriace po rómsky netvoria 20% obyvateľstva.
Navyše, žiadne podobné možnosti neexistujú na regionálnej úrovni. Zdá sa, že v praxi v tejto oblasti existuje
isté vákuum. Osoby hovoriace po rómsky počas návštevy zdôraznili, že by bolo potrebné, aby styky medzi
používateľmi rómskeho jazyka a úradmi sprostredkúvali osoby hovoriace po rómsky, a to najmä na úrovni obcí
vzhľadom na ich široký okruh kompetencií. Vidia v tom aj možnosť tvorby pracovných príležitostí pre osoby
26

Hodnotenie týkajúce sa časti III: rómčina

hovoriace po rómsky. Každopádne je ťažké umožniť osobám hovoriacim po rómsky predkladať žiadosti
v rómčine, keďže v rómčine sa neposkytujú ani relevantné informácie, napr. informácie týkajúce sa
zamestnávania. Výbor expertov bol počas návštevy svedkom situácie, keď oznamy príslušného miestneho
úradu o voľných miestach boli na rómskom sídlisku uverejnené len v slovenčine. Výbor expertov považuje
tento záväzok za nesplnený.

Výbor expertov nabáda slovenské orgány, aby:
- prijali potrebné opatrenia s cieľom umožniť osobám hovoriacim po rómsky predkladať ústne
alebo písomné žiadosti v rómčine aj v tých obciach, kde osoby hovoriace po rómsky tvoria menej
ako 20% obyvateľstva obce, ale ich počet je pritom dostatočný na účely tohto záväzku,
- vytvorili právny základ umožňujúci osobám hovoriacim po rómsky predkladať ústne alebo
písomné žiadosti v rómčine aj vo vzťahu k regionálnym orgánom tam, kde sú tieto osoby prítomné
v dostatočnom počte.

„c)

uverejnenie úradných dokumentov regionálnych orgánov takisto v príslušných
regionálnych alebo v menšinových jazykoch,

d)

uverejnenie úradných dokumentov miestnych orgánov takisto v príslušných
regionálnych alebo v menšinových jazykoch;”

137. Paragraf 3 zákona č. 270/1995 o štátnom jazyku Slovenskej republiky ustanovuje, že „v štátnom jazyku
sa: a) vydávajú zákony, nariadenia vlády a ďalšie všeobecne záväzné právne predpisy vrátane predpisov
orgánov územnej samosprávy, rozhodnutia a iné verejné listiny; (…) c) vedie celá úradná agenda (matriky,
zápisnice, uznesenia, štatistiky, evidencie, bilancie, úradné záznamy, informácie určené pre verejnosť a pod.)”.
138. Paragraf 4 ods. 2 a 3 zákona č. 184/1999 o používaní jazykov národnostných menšín ustanovuje, že
v obciach, kde osoby hovoriace regionálnymi alebo menšinovými jazykmi tvoria najmenej 20% obyvateľstva,
„sa dôležité informácie, najmä výstražné, upozorňujúce a zdravotnícke, uvádzajú na miestach prístupných pre
verejnosť okrem štátneho jazyka aj v jazyku menšiny”. Navyše podľa § 1 ods. 1, § 5 ods. 1 písm. e) a § 6 ods.
5 zákona č. 211/2000 (zákon o slobode informácií), majú uvedené obce povinnosť zverejniť v príslušnom
regionálnom alebo menšinovom jazyku aj prehľad ďalej uvedených informácií: predpisy, pokyny, inštrukcie,
výkladové stanoviská, podľa ktorých obec rozhoduje, alebo ktoré upravujú práva a povinnosti fyzických osôb
a právnických osôb vo vzťahu k obci. V roku 1999 boli vydané usmernenia pre všeobecné útvary vnútornej
správy, živnostenské úrady a útvary požiarnej ochrany týkajúce sa používania menšinových jazykov v úradnom
styku.
139. Za vyššie uvedených podmienok však možno uverejniť len prehľad a nie úradný dokument ako taký.
Navyše žiadna takáto možnosť neexistuje vo vzťahu k regionálnym orgánom. A napokon, táto možnosť sa
nezaručuje pre tie obce, kde osoby hovoriace po rómsky tvoria menej ako 20% obyvateľstva, ale kde sú pritom
prítomné v dostatočnom počte na účely týchto záväzkov.
140. Podľa všetkého sa v skutočnosti v rómčine nezverejňujú žiadne úradné dokumenty na obecnej ani na
regionálnej úrovni. Výbor expertov považuje tieto záväzky za nesplnené.

Výbor expertov nabáda slovenské orgány, aby prijali potrebné opatrenia umožňujúce a/alebo
povzbudzujúce zverejňovanie úradných dokumentov miestnych a regionálnych orgánov (nielen ich
prehľadu) aj v príslušnom regionálnom alebo menšinovom jazyku.

„f)

používanie regionálnych alebo menšinových jazykov na rokovaniach miestnych
orgánov, nevylučujúc však tým použitie oficiálneho(ych) jazyka(ov) štátu;”

141. Paragraf 2 ods. 3 zákona č. 184/1999 o používaní jazykov národnostných menšín ustanovuje, že
poslanci obecného zastupiteľstva v obciach, kde osoby hovoriace regionálnym alebo menšinovým jazykom
tvoria najmenej 20% obyvateľstva, majú právo používať na rokovaní tohto orgánu jazyk menšiny, a že
tlmočenie musí zabezpečiť obec. Podľa § 1 ods. 3 tohto zákona je možné použiť pri rokovaní obecného

27

Hodnotenie týkajúce sa časti III: rómčina

zastupiteľstva aj rómčinu, ak s tým súhlasia všetci prítomní (nie je však jasné, či ide o interné zasadnutia, alebo
aj o verejné zasadnutia).
142. Podľa názoru Výboru expertov skutočnosť, že toto právo sa obmedzuje len na obce, kde počet osôb
hovoriacich regionálnym alebo menšinovým jazykom dosahuje aspoň 20-percentnú hranicu, má sama osebe
vplyv na plnenie tohto záväzku. Výbor expertov pritom nemá k dispozícii informácie týkajúce sa opatrení na
uľahčenie uplatňovania tejto možnosti v praxi. Výbor expertov preto nemôže urobiť záver a žiada slovenské
orgány o poskytnutie príslušných informácií v nasledujúcej periodickej správe.
143. Znepokojenie Výboru expertov každopádne vyvoláva najmä podmienka, že s používaním rómčiny na
rokovaní miestneho zastupiteľstva musia súhlasiť všetci prítomní (pozri aj ods. 141).
„g)

používanie alebo prevzatie tradičných a správnych miestnych názvov v regionálnych
alebo menšinových jazykoch, a ak je to potrebné, spoločne s pomenovaním v
oficiálnom(ych) jazyku(och).”

144. Výbor expertov pripomína, že povinnosť vyplývajúca z tohto ustanovenia má osobitný význam, pretože
patrí k najúčinnejším spôsobom plného zviditeľnenia regionálneho alebo menšinového jazyka na území, kde je
tradične prítomný. Medzi základnou definíciou teritoriálnych regionálnych alebo menšinových jazykov
v zmysle charty obsiahnutou v článku 1 písm. a) a b) a týmto záväzkom teda existuje ideálne prepojenie.
Navyše, plné zviditeľnenie regionálneho alebo menšinového jazyka na území, kde sa ním tradične hovorí,
prostredníctvom používania alebo zavádzania dvojjazyčných miestnych názov, je jednoznačne faktorom,
ktorý pomáha zvyšovať verejnú prestíž regionálneho alebo menšinového jazyka, čo je zasa kľúčovým
faktorom jeho ochrany a podpory (pozri druhú hodnotiacu správu o uplatňovaní charty Chorvátskom, ods.
152).
145. Túto otázku rieši viacero právnych predpisov. Paragraf 4 ods. 1 zákona č. 184/1999 o používaní jazykov
národnostných menšín ustanovuje, že v obciach, kde osoby hovoriace regionálnym alebo menšinovým
jazykom tvoria najmenej 20% obyvateľstva, sa názvy ulíc a iné miestne geografické značenia môžu uvádzať
v regionálnom alebo menšinovom jazyku. Avšak podľa informácií poskytnutých Výboru expertov z oficiálnych
zdrojov bol do zákona č. 270/1995 o štátnom jazyku Slovenskej republiky už predtým zapracovaný zákon č.
191/1994 o označovaní obcí v jazyku národnostných menšín v tom zmysle, že výraz „miestne geografické
značenie” sa vzťahuje na názvy obcí, ale nie na ich časti. Navyše dodatok k zákonu o štátnom jazyku z roku
1995 obsahuje zoznam obcí, v ktorých sa majú používať tabule s označením názvov obcí v regionálnych alebo
menšinových jazykoch. Ani na jednom z týchto dvoch zoznamov sa nenachádza obec alebo osada relevantná
pre rómčinu.
146. Podľa názoru Výboru expertov je vzhľadom na 20-percentnú požiadavku vynechaný rad obcí, kde sú
osoby hovoriace po rómsky tradične prítomné a kde tvoria dostatočný počet na účely tohto záväzku. Paragraf 3
ods. 3 zákona z roku 1994 navyše ustanovuje, že táto možnosť sa nevzťahuje na tie obce, ktorých názov bol
zmenený v rokoch 1867 až 1918 a v rokoch 1938 až 1945. Hoci Výbor expertov chápe citlivosť tejto legislatívy,
nevie, či obmedzenie obsiahnuté v § 3 ods. 3 zákona z roku 1994 fakticky nebráni používaniu tradičných
rómskych geografických značení.
147. Slovenské orgány by preto mali tieto otázky objasniť v nasledujúcej periodickej správe. Napriek tomu
Výbor expertov môže považovať tento záväzok v prípade rómskeho jazyka za nesplnený.

Výbor expertov nabáda slovenské orgány, aby prijali potrebné opatrenia umožňujúce alebo
povzbudzujúce používanie alebo zavádzanie, v prípade potreby aj v spojení s názvom v úradnom
jazyku, tradičných a správnych foriem miestnych názvov v rómčine aj v tých obciach, kde osoby
hovoriace rómskym jazykom tvoria menej ako 20% obyvateľstva, ale kde je ich počet pritom
dostatočný na účely tohto záväzku. Slovenské orgány taktiež nabáda, aby takúto možnosť
zabezpečili aj vo vzťahu k menším územným jednotkám v rámci obcí.

„Odsek 3
S ohľadom na verejné služby poskytované správnymi orgánmi alebo inými osobami konajúcimi v ich
mene sa zmluvné strany zaväzujú na územiach, kde sa používajú regionálne alebo menšinové jazyky,
v súlade s postavením každého jazyka a ak je to možné:
28

Hodnotenie týkajúce sa časti III: rómčina

c)

zabezpečiť, aby sa pri poskytovaní služieb používali regionálne alebo menšinové
jazyky;”

148. Podľa informácií poskytnutých oficiálnymi zdrojmi verejné služby sú zahrnuté vo výraze „verejnoprávny
orgán”, ktorý sa používa v zákone č. 270/1995 o štátnom jazyku Slovenskej republiky. Vychádzajúc z tohto
výkladu by v styku s týmito orgánmi nebolo možné použiť iný než slovenský jazyk. Východisková periodická
správa (pozri s. 36 a nasl.) sa obmedzuje len na odkaz na § 2 ods. 3 zákona č. 184/1999 o používaní jazykov
národnostných menšín, ktorý zaručuje všeobecné právo podávať písomné podania orgánu štátnej správy a
orgánu územnej samosprávy. Výbor expertov nepovažuje túto informáciu za dostatočnú na to, aby mohol
urobiť záver k tomuto bodu. Preto žiada slovenské orgány, aby v nasledujúcej periodickej správe poskytli
informácie týkajúce sa konkrétne verejných služieb.
„Odsek 4
Zmluvné strany sa zaväzujú na účel zabezpečenia ustanovení odsekov 1, 2 a 3, ktoré prijali, prijať
jedno alebo viac nasledujúcich opatrení:
a)

poskytovať preklad alebo tlmočenie, ak sa požadujú;”

149. Východisková periodická správa sa obmedzuje na vyhlásenie, že miestne orgány štátnej správy alebo
zariadenia poskytujúce sociálne služby môžu v prípade potreby alebo na požiadanie dotknutej osoby
zabezpečiť tlmočenie (pozri s. 37 východiskovej periodickej správy). Výbor expertov nepovažuje túto informáciu
za dostatočnú na to, aby mohol urobiť záver k tomuto bodu. Preto slovenské orgány žiada, aby v nasledujúcej
periodickej správe poskytli podrobnejšie informácie.
„c)

ak je to možné, vyhovieť žiadostiam zamestnancov verejných služieb ovládajúcich
regionálny alebo menšinový jazyk byť vymenovaní na území, kde sa tento jazyk
používa.”

150. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver a žiada slovenské orgány, aby sa k tomuto záväzku vyjadrili v nasledujúcej periodickej správe. Už teraz
však treba poznamenať, že osoby hovoriace po rómsky aj počas návštevy zdôraznili význam zamestnávania
osôb hovoriacich po rómsky vo verejnom sektore, aby sa im tak pomohlo prekonať ich spoločenskú izoláciu.
„Odsek 5
Zmluvné strany sa zaväzujú, na základe požiadavky dotknutých osôb, umožniť im používanie alebo
prevzatie priezviska v regionálnych alebo menšinových jazykoch.”
151. Podľa § 2 ods. 1 zákona č. 300/1993 môže osoba narodená na území Slovenskej republiky dostať viac
mien, a to aj cudzojazyčných, najviac však tri. Okrem toho § 19 ods. 3 a 5 až 7 zákona č. 154/1994 o
matrikách umožňuje opraviť prvé uvedenie mena v matrike a zapísanie ženského priezviska bez koncovky
slovenského prechyľovania, ak o to požiada osoba inej ako slovenskej národnosti (za tento úkon sa neplatia
žiadne poplatky; pozri východiskovú periodickú správu, s. 37).
152. Avšak podľa informácií poskytnutých Výboru expertov z oficiálnych zdrojov okresné matriky vykladajú
relevantné ustanovenia v tom zmysle, že používanie ženského priezviska v matrike alebo výpise z matriky bez
koncovky slovenského prechyľovania podľa pravidiel slovenského pravopisu je možné len v prípade priezviska,
ktoré v súčasnosti žiadateľka používa, ale nie v prípade rodného priezviska (pozri závery zo stretnutia
pracovníkov útvarov pre štátne občianstvo a matrík okresných úradov z 13. a 14. októbra 1994 v Bardejove,
ktorými sa riadia okresné matriky). V praxi to znamená, že osoba ženského pohlavia hovoriaca po rómsky
môže napr. používať priezvisko svojho manžela bez koncovky slovenského prechyľovania, ale túto koncovku
musí používať v prípade jej rodného priezviska (ktorého uvedenie v určitých prípadoch nariaďuje viacero
právnych predpisov).
153. Keďže právo používať alebo prijímať priezviská v rómčine je nepodmienečne priznané len mužom, ale
nie ženám, tento záväzok nie je splnený.

29

Hodnotenie týkajúce sa časti III: rómčina

Výbor expertov nabáda slovenské orgány, aby prijali potrebné opatrenia umožňujúce vo všetkých
prípadoch na žiadosť dotknutých osôb používať alebo prijímať priezviská v regionálnych alebo
menšinových jazykoch.

Článok 11 – Médiá
„Odsek 1
Zmluvné strany sa zaväzujú pre užívateľov regionálnych alebo menšinových jazykov na územiach,
kde sa tieto jazyky používajú, a podľa situácie každého z jazykov v rozsahu, v akom sú verejné
orgány priamo alebo nepriamo kompetentné, majú právomoci alebo zohrávajú v tejto oblasti nejakú
úlohu, rešpektujúc pritom zásady nezávislosti a samostatnosti médií:
a)

ak rozhlas a televízia plnia úlohu verejnoprávnych médií:
iii)

prijať vhodné opatrenia, aby prevádzkovatelia ponúkali programy v
regionálnych alebo menšinových jazykoch;”

154. Pokiaľ ide o verejnoprávny rozhlas, vo východiskovej periodickej správe (pozri s. 38) sa hovorí
o vysielaní programu určeného pre národnostné menšiny („národnostné a etnické vysielanie”). Toto vysielanie
pripravuje osobitná hlavná redakcia, ktorá má špecializované redakcie pre jednotlivé jazyky. Vysielací čas
závisí od výsledkov najnovšieho sčítania obyvateľstva. Vysielaniu v rómčine je v súčasnosti venovaných 30
minút týždenne. Programy sa vysielajú na stredných vlnách (Prešov 1071 kHz a Stakčín 864 kHz).
155. Pokiaľ ide o verejnoprávnu televíziu, program v rómskom jazyku pozostáva z magazínu vysielaného 27
krát do roka s celkovým vysielacím časom 12,2 hodín.
156. Hoci Výbor expertov uznáva, že slovenské orgány prijali isté opatrenia na pravidelné vysielanie
v rómskom jazyku, celkový čas pridelený tomuto vysielaniu v rozhlase aj v televízii považuje za nedostatočný
vzhľadom na dôležitosť vysielacích médií v modernej spoločnosti a tiež s prihliadnutím na osobitné postavenie
po rómsky hovoriacej komunity na Slovensku. Preto na základe získaných informácií Výbor expertov považuje
tento záväzok za nesplnený.

Výbor expertov nabáda slovenské orgány, aby zvýšili frekvenciu vysielacích časov pridelených
rómskemu jazyku vo verejnoprávnom rozhlase a televízii.

„b)

ii)

podporovať a/alebo uľahčiť pravidelné vysielanie rozhlasových programov v
regionálnych alebo menšinových jazykoch;”

157. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie rozhlasových programov v rómčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 426).
158. Výbor expertov nedostal žiadne konkrétne informácie o opatreniach zameraných na plnenie tohto
záväzku. Z tohto dôvodu nemôže urobiť záver k tomuto bodu a žiada slovenské orgány, aby sa k tomuto
záväzku vyjadrili v nasledujúcej periodickej správe. Slovenské orgány tiež žiada, aby sa vyjadrili najmä
k povinnosti súkromných rozhlasových staníc dať celé vysielanie preložiť do slovenčiny, ktorá predstavuje
pre komerčnú rozhlasovú stanicu nespornú záťaž. Počas návštevy samotné slovenské orgány odkazovali na
novelu pripravovanú ministerstvom kultúry, ktorej cieľom je zrušiť túto povinnosť.
„c)

ii)

podporovať a/alebo uľahčiť pravidelné vysielanie televíznych programov v
regionálnych alebo menšinových jazykoch;”
30

Hodnotenie týkajúce sa časti III: rómčina

159. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie televíznych programov v rómčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 430).
160. Výbor expertov nedostal žiadne konkrétne informácie o opatreniach zameraných na plnenie tohto
záväzku. Z tohto dôvodu nemôže urobiť záver k tomuto bodu a žiada slovenské orgány, aby sa k tomuto
záväzku vyjadrili v nasledujúcej periodickej správe. Treba však prihliadnuť na skutočnosť, ktorú počas
návštevy pripustili aj samotné slovenské orgány, že povinnosť zabezpečiť slovenské titulky pre všetky
programy predstavuje dodatočné náklady. Používanie titulkov je z hľadiska charty nesporne zaujímavé (pozri
ods. 261), ale mali by sa hľadať finančne primerané riešenia, aby sa zabránilo znevýhodneniu súkromných
televíznych staníc, ktoré chcú vysielať aj v rómčine, v porovnaní so súkromnými televíznymi stanicami
vysielajúcimi len v slovenčine.
„d)

podporovať a/alebo uľahčiť výrobu a šírenie zvukových a audiovizuálnych diel v
regionálnych a menšinových jazykoch;”

161. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„e)

i)

podporovať a/alebo uľahčiť založenie a/alebo udržanie aspoň jedných novín v
regionálnych alebo menšinových jazykoch;”

162. Podľa dodatočných informácií poskytnutých slovenskou vládou bola v roku 2003 na uverejňovanie
periodika „Romano Nevo L’il” vyčlenená suma 1 100 000 Sk. Počas návštevy samotné osoby hovoriace po
rómsky túto publikáciu výslovne označili za noviny. Zdôraznili však, že hoci tieto noviny existujú 14 rokov, môžu
sa uverejňovať len vďaka finančným prostriedkom z Maďarska. Uviedli tiež, že prostriedky na financovanie
periodickej tlače, v ktorej sa používa rómsky jazyk, sa poskytujú nepravidelne, a že vzhľadom na nedostatok
peňazí nie je možné všetky články prekladať do rómčiny. Dodatočné informácie poskytnuté Výboru expertov z
mimovládnych zdrojov potvrdili, že súčasná prax poskytovania podpory na vydávanie tlače na ročnej báze
znemožňuje efektívne dlhodobé plánovanie v tejto oblasti. Výbor expertov napriek tomu považuje tento
záväzok v tomto čase za splnený.
„f)

ii)

uplatňovať existujúce opatrenia o finančnej podpore tiež na výrobu
audiovizuálnych diel v regionálnych alebo menšinových jazykoch;”

163. V tejto súvislosti Výbor expertov nedostal žiadne konkrétne informácie. Nemôže preto urobiť záver
k tomuto záväzku a žiada slovenské orgány, aby sa k nemu vyjadrili v nasledujúcej periodickej správe.
„Odsek 2
Zmluvné strany sa zaväzujú zaručiť slobodu priameho príjmu rozhlasových alebo televíznych vysielaní
susedných krajín v jazyku, ktorý sa používa v rovnakej alebo blízkej podobe regionálneho alebo
menšinového jazyka a nebrániť prenosu rozhlasových a televíznych vysielaní zo susedných krajín v
uvedenom jazyku. Ďalej sa zaväzujú zabezpečiť, aby sa nevyskytli žiadne obmedzenia slobody prejavu
a voľného obehu informácií v tlači používajúcej jazyk v identickej podobe alebo v podobe blízkej
regionálnemu alebo menšinovému jazyku. Výkon uvedenej slobody, pretože obsahuje povinnosti a
zodpovednosti, môže podliehať istým formalitám, podmienkam, obmedzeniam alebo sankciám, ktoré
stanovuje zákon a sú nevyhnutné v demokratickej spoločnosti v záujme národnej bezpečnosti,
územnej celistvosti alebo verejného poriadku na predchádzanie neporiadku a na prevenciu zločinnosti,
ochranu zdravia a morálky, ochranu povesti alebo práv iných, zabránenie šírenia dôverných informácií
alebo na udržanie autority a nestrannosti súdnictva.”
164. Informácie poskytnuté vo východiskovej periodickej správe (pozri s. 39) a počas návštevy svedčia o tom,
že v tejto oblasti sa celkovo nevyskytujú žiadne ťažkosti.
165. Výbor expertov považuje tento záväzok za splnený.

31

Hodnotenie týkajúce sa časti III: rómčina

„Odsek 3
Zmluvné strany sa zaväzujú zabezpečiť, aby záujmy užívateľov regionálnych alebo menšinových
jazykov boli zastúpené alebo aspoň zohľadnené v orgánoch, ktoré možno vytvoriť v súlade so
zákonom na účel zaručenia slobody a plurality médií.”
166. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.

Článok 12 – Kultúrne činnosti a zariadenia
„Odsek 1
Vo vzťahu ku kultúrnym aktivitám a kultúrnym zariadeniam - najmä ku knižniciam, k videotékam, ku
kultúrnym centrám, k múzeám, archívom, akadémiám, divadlám a ku kinám, ako aj k literárnym dielam
a ku kinematografickej produkcii, k ľudovému kultúrnemu prejavu, festivalom, ku kultúrnemu
priemyslu vrátane, inter alia, použitia nových technológií - zmluvné strany sa zaväzujú na územiach,
kde sa uvedené jazyky používajú, v rozsahu, v akom sú verejné orgány kompetentné, majú právomoci
alebo zohrávajú v tejto oblasti nejakú úlohu:
a)

podporovať prejavy a aktivity charakteristické pre regionálne alebo menšinové jazyky,
ako aj podporovať rozličné prístupy k dielam vytvoreným v týchto jazykoch;”

167. Východisková periodická správa sa zameriava na úlohu ministerstva kultúry v oblasti financovania,
najmä na úlohu sekcie menšinových kultúr, ktorá je hlavným prvkom politiky slovenskej vlády na podporu
regionálnych alebo menšinových jazykov (pozri s. 41 a nasl. východiskovej periodickej správy). Pod pôsobnosť
ministerstva kultúry patrí najmä Dokumentačné centrum rómskej kultúry na Slovensku pri Etnografickom
múzeu Slovenského národného múzea v Martine. Divadlo Romathan v Košiciach, oddelenia kultúry rómskej
menšiny Vihorlatského múzea v Humennom a Gemersko-malohontského múzea v Rimavskej Sobote sú
financované príslušnými krajskými úradmi štátnej správy. Ministerstvo kultúry financuje aj periodiká
používajúce rómsky jazyk, ako je mesačník „Ternipen” (ktorý v roku 2003 dostal 400 000 Sk), časopis pre deti
Štvorlístok (ktorý v roku 2003 tiež dostal 400 000 Sk) a dvojmesačník „Rómsky list” publikovaný Rómskou
tlačovou agentúrou ako príloha k týždenníku Domino Fórum (ktorý v roku 2003 dostal 200 000 Sk). V tom istom
roku ministerstvo kultúry financovalo aj publikáciu „Zvyky a tradície olašských Rómov”. Východisková
periodická správa (pozri s. 43) poskytuje aj údaje o financovaní menšinových kultúr všeobecne, vrátane
rómskej kultúry. Výbor expertov považuje tento záväzok sa splnený.
„b)

v rozličnej forme podporovať v iných jazykoch prístup k dielam vytvoreným v
regionálnych alebo menšinových jazykoch napomáhaním a rozvojom prekladateľskej
aktivity, dabingu, post-synchronizácie a výrobou titulkov,

c)

podporovať v regionálnych alebo menšinových jazykoch prístup k dielam vytvoreným v
iných jazykoch napomáhaním a rozvojom prekladateľskej aktivity, dabingu, postsynchronizácie a výrobou titulkov;”

168. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„d)

zabezpečiť, aby organizácie zodpovedné za vyvíjanie a podporovanie rôznych foriem
kultúrnych aktivít brali primeraný ohľad na začlenenie poznatkov a používanie
regionálnych alebo menšinových jazykov a kultúr do aktivít, ktoré organizujú alebo
ktoré podporujú;”

169. Vo východiskovej periodickej správe (pozri s. 42) sa opisujú hlavné prvky systému, ktorý ministerstvo
kultúry zaviedlo s cieľom podporovať regionálne alebo menšinové jazyky. Tento systém tvoria najmä
usmernenia týkajúce sa prideľovania a účtovania dotácií a organizačný a rokovací poriadok Komisie účelového
transferu na podporu kultúry menšín. Úlohou tejto komisie, ktorú tvoria najmä zástupcovia jednotlivých
dotknutých menšín, je vyhodnocovať žiadosti o poskytnutie finančných prostriedkov od jednotlivých skupín

32

Hodnotenie týkajúce sa časti III: rómčina

používateľov menšinových jazykov, a väčšinovým hlasovaním vypracúvať pre ministra odporúčania o výške
dotácií, ktoré by sa mali prideliť. Zdá sa teda, že tento záväzok je splnený.
„e)

presadzovať opatrenia, aby organizácie zodpovedné za vyvíjanie a podporovanie
kultúrnych aktivít mali k dispozícii personál dokonale ovládajúci príslušný regionálny
alebo menšinový jazyk, ako aj jazyk(y) ostatných obyvateľov;”

170. Podľa dodatočných informácií poskytnutých slovenskou vládou bude za výber personálu uvedeného v
tomto záväzku zodpovedný Kabinet kultúr národnostných menšín, ktorý má byť vytvorený v rámci Národného
osvetového centra, organizácie v zriaďovateľskej pôsobnosti ministerstva kultúry. Výbor expertov však nedostal
žiadne informácie o pracovníkoch, ktorí sú v súčasnosti k dispozícii organizáciám zodpovedným za organizáciu
alebo podporu takýchto aktivít. Preto žiada príslušné orgány, aby tieto informácie poskytli v nasledujúcej
správe.
„f)

podporovať priamu účasť zástupcov užívateľov daného regionálneho alebo
menšinového jazyka pri vytváraní kultúrnych zariadení a plánovaní kultúrnych aktivít;”

171. Komisiu účelového transferu na podporu kultúry menšín, ktorá je poradným orgánom ministra kultúry o
týchto otázkach (pozri ods. 169), tvorí 11 zástupcov dotknutých menšín, ktorých menuje minister kultúry.
Tajomník komisie je zamestnancom ministerstva kultúry. Komisia má subkomisie pre jednotlivé menšiny.
Každá subkomisia má za úlohu vypracovať priority a navrhnúť konkrétnu výšku podpory, ktorú má komisia
prideliť pre danú menšinu (pozri východiskovú periodickú správu, s. 42). Zdá sa, že tento záväzok je splnený.
„g)

napomáhať a/alebo uľahčiť vytvorenie jedného alebo viacerých orgánov poverených
zbierať, archivovať a uvádzať alebo vydávať diela vytvorené v regionálnych alebo
menšinových jazykoch;”

172. Podľa dodatočných informácií poskytnutých slovenskou vládou ministerstvo kultúry prostredníctvom
grantov podporuje aktivity mimovládnych organizácií, ktorých úlohou je zbierať, archivovať a vydávať diela
vytvorené v regionálnych alebo menšinových jazykoch. Jednou z najvýznamnejších inštitúcií, ktorá plní túto
úlohu, je Fórum inštitút pre výskum menšín v Šamoríne, ktorý od ministerstva kultúry dostal 880 000 Sk.
Výboru expertov nie je celkom jasné, ako uvedený inštitút vykonáva činnosti uvedené v tomto záväzku
s osobitným zreteľom na rómsky jazyk. Výbor expertov preto nemôže urobiť záver a žiada slovenské orgány,
aby tento bod objasnili v nasledujúcej periodickej správe.
„Odsek 2
V oblastiach, kde sa tradične nepoužívajú regionálne alebo menšinové jazyky, zmluvné strany sa
zaväzujú, ak na to oprávňuje počet užívateľov regionálneho alebo menšinového jazyka, umožniť,
podporiť a/alebo zabezpečiť vhodné kultúrne aktivity alebo zariadenia podľa predchádzajúceho
odseku.”
173. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 3
Zmluvné strany sa zaväzujú pri uplatňovaní svojej kultúrnej politiky v zahraničí vytvoriť vhodný
priestor aj regionálnym alebo menšinovým jazykom a ich kultúrnym prejavom.”
174. Podľa dodatočných informácií poskytnutých slovenskou vládou ministerstvo kultúry poskytlo podporu
speváckej a tanečnej skupine „Ternipen”, rómskemu umeleckému súboru, pri prezentácii rómskeho umenia
v Českej republike a v Nemecku. Výboru expertov však nie je jasné, či a ako sú rómsky jazyk a kultúra
prezentované ako súčasť slovenského kultúrneho dedičstva v iných relevantných kontextoch, ako sú
medzinárodné výstavy, turistické materiály, a v aktivitách zameraných na propagáciu Slovenska na turistické
účely všeobecne. Výbor expertov preto nemôže urobiť záver k tomuto bodu a žiada slovenské orgány, aby v
nasledujúcej periodickej správe poskytli ďalšie informácie.

33

Hodnotenie týkajúce sa časti III: rómčina

Článok 13 – Hospodársky a sociálny život
„Odsek 1
Vo vzťahu k ekonomickým a sociálnym aktivitám sa zmluvné strany na celom svojom území zaväzujú:
a)

vylúčiť zo svojho právneho poriadku všetky ustanovenia, ktoré bezdôvodne zakazujú
alebo obmedzujú používanie regionálnych alebo menšinových jazykov v dokumentoch
týkajúcich sa ekonomického alebo sociálneho života, najmä v pracovných zmluvách a v
technických dokumentoch, ako sú návody na používanie výrobkov alebo zariadení;”

175. Podľa východiskovej periodickej správy (pozri s. 45) v slovenskom právnom poriadku neexistuje žiadne
ustanovenie typu uvedeného v tomto záväzku a v tejto súvislosti neboli prijaté žiadne sťažnosti. Zdá sa však,
že § 8 zákona č. 270/1995 o štátnom jazyku ustanovuje povinnosť používať slovenčinu v rade prípadov, ktoré
sú relevantné z hľadiska tohto záväzku, napr. v právnych dokumentoch v pracovnoprávnom vzťahu, finančnej a
technickej dokumentácii, stanovách združení, spolkov a obchodných spoločností. Evidentne sa to javí ako
obmedzenie používania regionálneho alebo menšinového jazyka, napr. rómčiny. Slovenské orgány neposkytli
Výboru expertov žiadne zdôvodnenie tohto obmedzenia. Výbor expertov preto považuje tento záväzok za
nesplnený.
Výbor expertov vyzýva verejné orgány, aby z právneho poriadku vylúčili všetky ustanovenia, ktoré bez
náležitého zdôvodnenia zakazujú alebo obmedzujú používanie regionálnych alebo menšinových
jazykov v dokumentoch súvisiacich s ekonomickým alebo sociálnym životom.

„b)

zakázať uvádzanie klauzúl vylučujúcich alebo obmedzujúcich používanie regionálnych
alebo menšinových jazykov v interných predpisoch podnikov a v osobných spisoch
aspoň medzi užívateľmi rovnakého jazyka;”

176. Výbor expertov nebol informovaný o žiadnom takomto zákaze. Výbor expertov preto považuje tento
záväzok za nesplnený.
„c)

postaviť sa proti postupom, ktoré smerujú k odradeniu od používania regionálnych
alebo menšinových jazykov v oblasti ekonomických a sociálnych aktivít;”

177. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 2
Vo vzťahu k ekonomickým a sociálnym aktivitám sa zmluvné strany zaväzujú, ak sú verejné orgány na
to kompetentné, na územiach, kde sa používajú regionálne alebo menšinové jazyky, a ak je to možné:
c)

zabezpečiť, aby zariadenia sociálnej starostlivosti, ako nemocnice, domovy dôchodcov
a útulky, poskytovali možnosť prijatia a opatrovania vo vlastnom jazyku tým osobám,
ktoré používajú regionálny alebo menšinový jazyk, ak tieto potrebujú opateru zo
zdravotných dôvodov, z dôvodu vysokého veku alebo z iných dôvodov;”

178. Paragraf 8 ods. 4 zákona č. 270/1995 o štátnom jazyku ustanovuje:
“Celá agenda zdravotníckych zariadení sa vedie v štátnom jazyku. Styk zdravotníckeho personálu s pacientmi
sa vedie spravidla v štátnom jazyku; ak ide o občana alebo cudzinca neovládajúceho štátny jazyk, aj v jazyku,
v ktorom sa možno s pacientom dorozumieť.”
179. Výbor expertov je toho názoru, že toto ustanovenie je v rozpore so záväzkom, ktorý prijalo Slovensko,
keďže komunikáciu v inom ako úradnom jazyku v zdravotníckych zariadeniach umožňuje len v tých prípadoch,
keď dotknutá osoba neovláda slovenský jazyk. Okrem toho, hoci východisková periodická správa (pozri s. 45)
všeobecne uvádza, že zariadenia poskytujúce sociálne služby prijímajú klientov a poskytujú im starostlivosť
v ich vlastnom jazyku, Výbor expertov nedostal žiadne informácie svedčiace o tom, že v kontexte tohto
záväzku sa používa rómsky jazyk. Skutočne sa môže stať, že mnohí Rómovia, najmä obyvatelia osád,
34

Hodnotenie týkajúce sa časti III: rómčina

slovenčinu dostatočne neovládajú a preto sa na nich môže vzťahovať toto právne ustanovenie. Výbor expertov
bol počas návštevy skutočne informovaný, že práve z tohto dôvodu by bolo používanie rómčiny v kontexte
zdravotníckej politiky veľmi užitočné. Odhliadnuc od právneho aspektu sa však Výbor expertov počas návštevy
stretol aj so sťažnosťami, podľa ktorých v tejto oblasti neexistuje žiadna štruktúrovaná politika. Je pravda, že
samotní predstavitelia slovenských orgánov počas návštevy vysvetľovali, že hoci asistenti lekárov by mali
spĺňať jazykovú požiadavku, nie je to podmienkou, a kompetentné orgány zastávajú názor, že nemôžu
odmietnuť schopných uchádzačov len z toho dôvodu, že nemajú potrebné jazykové znalosti. Napriek tomu
slovenské orgány oznámili úmysel zaviesť znalosť rómčiny ako kvalifikačný predpoklad a pri prijímaní
uprednostňovať osoby hovoriace po rómsky.
180. Počas návštevy sa spomínali aj prípady údajnej sterilizácie rómskych žien bez ich súhlasu a skutočnosť,
že obete tejto údajnej praxe kvôli jazykovým ťažkostiam nechápali, čo sa s nimi deje. Výbor nemôže rozhodnúť
o pravdivosti týchto tvrdení a oceňuje, že v tejto veci prebieha súdne konanie; slovenské orgány však žiada,
aby v nasledujúcej správe uviedli informácie, ktoré bude možné o tejto veci poskytnúť.
181. Hoci nie je jasné, či medzi zdravotnícke zariadenia uvádzané v § 8 ods. 4 zákona č. 270/1995 o štátnom
jazyku patria aj domovy dôchodcov a útulky, Výbor expertov zastáva názor, že podľa článku 13 ods. 2 písm. c)
by štátne orgány mali zabezpečiť isté výsledky. Riadne uplatňovanie slovenskej legislatívy by však bránilo
dosiahnutiu týchto výsledkov a osobám hovoriacim po rómsky by uprelo možnosti, ktoré im tento článok má
zaručiť. Navyše dokonca aj v prípadoch, na ktoré by sa uvedená legislatíva mohla vzťahovať, t. j. keby osoby
hovoriace po rómsky mali oficiálny nárok na používanie rómčiny z dôvodu nedostatočného ovládania
slovenčiny, toto formálne ustanovenie je vzhľadom na neprítomnosť opatrení v tejto súvislosti prakticky
nepoužiteľné. Výbor expertov preto považuje tento záväzok za nesplnený.

Výbor expertov nabáda slovenské orgány, aby oficiálne zabezpečili, že zariadenia poskytujúce
sociálnu starostlivosť, ako sú nemocnice, domovy dôchodcov a útulky, môžu pri prijímaní
a poskytovaní starostlivosti dotknutým osobám používať rómčinu aj v prípade, že tieto ovládajú
slovenčinu, a aby prijali štruktúrovanú politiku zameranú na zabezpečenie tejto možnosti v praxi
vo všetkých oblastiach, kde sú osoby hovoriace po rómsky tradične prítomné v dostatočnom
počte na účely tohto záväzku.

Článok 14 – Cezhraničná spolupráca
„Zmluvné strany sa zaväzujú:
a)

uplatňovať platné dvojstranné a mnohostranné dohody, ktorými sú viazané aj štáty, v
ktorých sa používa rovnaký jazyk v identickej alebo blízkej podobe, alebo ak je to
potrebné, snažiť sa o uzavretie takých dohôd, ktoré by mali podporiť kontakty medzi
užívateľmi rovnakého jazyka v príslušných štátoch v oblasti kultúry, vzdelávania,
informácií, odbornej prípravy a celoživotného vzdelávania;”

182. Východisková periodická správa (pozri s. 46) všeobecne odkazuje na viaceré zmluvné dokumenty:
Zmluvu o dobrom susedstve a priateľskej spolupráci medzi Slovenskou republikou a Maďarskou republikou z
roku 1995, Zmluvu medzi Českou a Slovenskou Federatívnou Republikou a Poľskou republikou o dobrom
susedstve, solidarite a priateľskej spolupráci z roku 1991, Zmluvu medzi Českou a Slovenskou Federatívnou
Republikou a Spolkovou republikou Nemecko o dobrom susedstve a priateľskej spolupráci z roku 1992,
a napokon Zmluvu medzi Slovenskou republikou a Českou republikou o dobrom susedstve, priateľských
vzťahoch a spolupráci z roku 1992. Nie je však jasné, či tieto dohody podporujú aj kontakty medzi osobami
hovoriacimi po rómsky žijúcimi v týchto krajinách. Výbor expertov preto nemôže urobiť záver a žiada
slovenské orgány, aby tento bod objasnili v nasledujúcej periodickej správe.

35

Hodnotenie týkajúce sa časti III: maďarčina

2.2.2

Maďarský jazyk

2

Článok 8 – Vzdelávanie
„Odsek 1
V oblasti vzdelávania sa zmluvné strany zaväzujú na územiach, kde sa také jazyky používajú, podľa
situácie každého z týchto jazykov a bez ujmy na výučbe oficiálneho(ych) jazyka(ov) štátu:
a)

i)

umožniť predškolskú výchovu v príslušných regionálnych alebo menšinových
jazykoch,

b)

i)

umožniť vyučovanie na základnom stupni v príslušných regionálnych alebo
menšinových jazykoch;”

183. Podľa informácií poskytnutých Výboru expertov základný model vzdelávania pre maďarský jazyk
predpokladá, že všetky predmety sa vyučujú v maďarčine a vyučujú ich učitelia hovoriaci po maďarsky.
Vyučuje sa samozrejme aj slovenský jazyk a slovenská literatúra (1 h denne, 4 až 5 h týždenne, vrátane hodín
konverzácie zameraných na spoločenské vedy).
184. Východisková správa obsahuje podrobné údaje. Na predškolskej úrovni sa v 277 štátnych materských
školách uplatňuje model, v ktorom sa maďarčina používa ako hlavný výchovný jazyk, zatiaľ čo v 101 štátnych
materských školách sa uplatňuje skôr dvojjazyčný model. Na Slovensku je aj 55 súkromných škôl, z ktorých
niektoré používajú maďarčinu ako vyučovací jazyk v bližšie nešpecifikovanom rozsahu. Pokiaľ ide o základný
stupeň, 259 škôl používa maďarčinu ako hlavný vyučovací jazyk a 29 z nich uplatňuje dvojjazyčný model.
Maďarčina sa ako hlavný vyučovací jazyk používa aj v 12 cirkevných školských ustanovizniach.
185. Používatelia maďarského jazyka Výbor expertov počas návštevy informovali, že dopyt po vyučovaní
v maďarčine možno v zásade považovať za uspokojený (ak osoby hovoriace po maďarsky tvoria na miestnej
úrovni menšinu, zabezpečuje sa to vytvorením triedy v rámci školy s vyučovacím jazykom slovenským).
Navyše vo väčších mestských oblastiach, ako je Bratislava alebo Košice, ale aj v prípade menších dedín alebo
rozptýlených komunít, sa na uľahčenie prístupu zabezpečuje doprava školskými autobusmi, ktorá je
spolufinancovaná z verejných zdrojov (ako príklad najlepšej praxe sa uvádzalo používanie školského autobusu
na južnom Slovensku, ktoré spoločne financuje štát a dve maďarské nadácie). Na druhej strane sa objavili aj
obavy z toho, že z finančných dôvodov bude možno potrebné zrušiť malé školy v menších obciach.
186. Výbor expertov považuje tieto záväzky za splnené, avšak v nasledujúcej periodickej správe by uvítal
vysvetlenie o situácii menších škôl. V tejto súvislosti pripomína, že rušenie alebo zlučovanie škôl, v ktorých sa
používa regionálny alebo menšinový vyučovací jazyk, môže mať negatívne dôsledky na používanie
regionálneho alebo menšinového jazyka v komunite, a že školy majú kľúčovú úlohu pri udržiavaní
menšinových jazykov (pozri druhú hodnotiacu správu o uplatňovaní Európskej charty regionálnych alebo
menšinových jazykov Maďarskom, ods. 56).
„c)

i)

umožniť vyučovanie na stredných školách v príslušných regionálnych alebo
menšinových jazykoch;”

187. V prípade stredných škôl sa uplatňuje podobný model ako v predškolských zariadeniach a na
základných školách, v ktorých sa ako hlavný vyučovací jazyk používa maďarčina. Vyučuje sa v nich aj
slovenčina a slovenská literatúra, a v predmete chémia sa terminológia vyučuje paralelne aj v slovenčine.
188. Počet týchto stredných škôl je však oveľa nižší než počet predškolských zariadení a základných škôl.
Maďarčina sa ako hlavný vyučovací jazyk používa len v 11 stredných školách na Slovensku a zdá sa, že v 8
z nich sa uplatňuje dvojjazyčný model vzdelávania. Maďarčina sa používa aj v jednom súkromnom gymnáziu
a v 4 cirkevných školách.
189. Počas návštevy bol Výbor expertov informovaný, že sieť stredných škôl by mohla byť hustejšia, keďže
pomerne veľká vzdialenosť niektorých škôl od miesta bydliska môže mať za následok, že niektorí rodičia svoje
po maďarsky hovoriace deti nebudú posielať do takýchto vzdialených škôl. Tento problém sa pociťuje ako

2

Citované ustanovenia uvedené tučnou kurzívou predstavujú záväzky, ktoré prijala Slovenská republika.

36

Hodnotenie týkajúce sa časti III: maďarčina

obzvlášť závažný na východnom Slovensku, kde existuje silnejší asimilačný proces. Výbor expertov žiada
slovenské orgány, aby v nasledujúcej periodickej správe objasnili situáciu stredných škôl.
190. Výbor expertov považuje tento záväzok za čiastočne splnený.
„d)

i)

umožniť vyučovanie na odborných školách v príslušných regionálnych alebo
menšinových jazykoch;”

191. Podľa údajov poskytnutých vo východiskovej periodickej správe existuje 6 odborných škôl a 8
učňovských škôl (3 z nich sú súkromné), ktoré používajú maďarčinu ako hlavný vyučovací jazyk, a 14
odborných škôl a 24 učňovských škôl (2 z nich sú súkromné), kde sa podľa všetkého uplatňuje dvojjazyčný
model. Výbor expertov bol však informovaný, že v niektorých prípadoch je ťažké zabezpečiť vyučovanie
odborných predmetov v maďarskom jazyku. V takomto prípade sa žiaci môžu zapísať na tieto predmety v
slovenčine, pričom niektoré predmety sa v maďarčine vôbec nevyučujú. Na vyriešenie tohto problému boli
preto zriadené aspoň niektoré vyššie uvedené súkromné školy, hoci v poslednom čase sa zaznamenal istý
pokrok aj v sektore štátnych škôl (od 3. septembra 2004 pôsobí nová odborná škola v trnavskom regióne, kde
predtým žiadna podobná škola neexistovala). Výbor expertov žiada slovenské orgány, aby v nasledujúcej
periodickej správe objasnili situácii v oblasti technického a odborného vzdelávania.
192. Výbor expertov považuje tento záväzok za čiastočne splnený.
„e)

i)

umožniť vyučovanie na univerzitách a na iných vysokých školách v príslušných
regionálnych alebo menšinových jazykoch;”

193. Maďarčina sa vyučuje ako predmet na Pedagogickej fakulte univerzity J. Selyeho v Komárne, ako aj na
Fakulte stredoeurópskych štúdií Univerzity Konštantína Filozofa v Nitre zriadenej v roku 2003 a na Katedre
maďarského jazyka a literatúry Univerzity Komenského v Bratislave. Podľa dodatočných informácií
poskytnutých slovenskou vládou sa v maďarskom jazyku vyučuje na Univerzite J. Selyeho v Komárne, kde sa
vyučujú ekonomické vedy, vedy o riadení a teológia. Na činnosť univerzity prispievajú aj maďarské finančné
zdroje. Základné vzdelávanie učiteľov v maďarskom jazyku ponúka aj univerzita v Nitre.
194. Výbor expertov vyjadruje uznanie slovenským orgánom za opatrenia, ktoré prijali s cieľom podporiť
vyučovanie maďarčiny a v maďarčine na univerzitách a v ostatných vysokoškolských inštitúciách. Výbor
expertov síce zdôrazňuje, že ich považuje len za prvé kroky k rozšíreniu ponuky vyššieho vzdelávania
v maďarčine, ale záväzok považuje za splnený.
„f)

i)

zabezpečiť poskytnutie priebežného vzdelávania alebo vzdelávacích kurzov pre
dospelých prevažne alebo úplne v regionálnych alebo menšinových jazykoch;”

195. V tejto súvislosti slovenské orgány neposkytli žiadne konkrétne informácie. Výbor expertov preto
nemôže urobiť záver a žiada slovenské orgány, aby túto otázku spresnili v nasledujúcej periodickej správe.
„g)

prijať opatrenia na zabezpečenie vyučovania dejín a kultúry, ktoré ovplyvnili regionálny
alebo menšinový jazyk;”

196. Výbor expertov v prvom rade pripomína, že tento záväzok sa týka nielen vzdelávania žiakov hovoriacich
regionálnym alebo menšinovým jazykom, ale aj vzdelávania osôb nehovoriacich týmito jazykmi, s dôrazom na
osobitné dejiny a tradície a ich odraz v regionálnych alebo menšinových jazykoch používaných na relevantnom
území. Zvyčajne to znamená, že do celoštátnych učebných osnov, alebo aspoň do osnov pre slovensky
hovoriacich žiakov na dotknutých územiach, sa zaradia prvky dejín a kultúry, ktoré sa odrážajú v
regionálnom alebo menšinovom jazyku (pozri druhú hodnotiacu správu o uplatňovaní charty Chorvátskom,
ECRML 2005 (3), ods. 100).
197. V tomto ohľade Výbor expertov dostal len veľmi málo informácií. Hoci nedostal žiadne osobitné
sťažnosti týkajúce sa vzdelávania žiakov hovoriacich po maďarsky, používatelia maďarčiny ho informovali,
že pri vyučovaní slovenských žiakov patriacich k väčšinovej populácii o prítomnosti po maďarsky hovoriacej
menšiny na Slovensku sa nepoužívajú jednotné metódy, a že závisia od konkrétneho učiteľa.
198. Výbor expertov preto nemôže v tejto súvislosti urobiť záver a žiada slovenské orgány, aby mu
v nasledujúcej periodickej správe poskytli ďalšie informácie.

37

Hodnotenie týkajúce sa časti III: maďarčina

„h)

zabezpečiť základné a ďalšie vzdelávanie učiteľov potrebných na realizáciu tých písmen
od a) po g), ktoré zmluvná strana prijala;”

199. Základnú prípravu učiteľov v maďarskom jazyku zabezpečuje Pedagogická fakulta Univerzity J. Seyleho
v Komárne, kde maďarský jazyk a literatúru a pedagogiku pre predškolskú výchovu a vyučovanie na
základnom stupni prednáša 27 interných a 26 externých učiteľov (v roku 2004), ako aj Fakulta
stredoeurópskych štúdií Univerzity Konštantína Filozofa v Nitre zriadená v roku 2003 s cieľom zoskupiť už
predtým existujúce maďarské sekcie jednotlivých fakúlt do jednej fakulty s vlastnými samosprávnymi
akademickými orgánmi zodpovednými za prípravu učiteľov pre školy s vyučovaním v maďarskom jazyku.
Podľa informácií poskytnutých Výboru expertov je jedným z pilierov fakulty v Nitre príprava učiteľov
v maďarskom jazyku na všetky špecializácie pre základné a stredné školy s vyučovaním v maďarskom jazyku
a príprava ostatných odborníkov pre kultúrnu a sociálnu sféru (ďalším pilierom je príprava odborníkov pre
samosprávne orgány, štátne inštitúcie, súkromný sektor a mimovládny sektor, ktorí budú pôsobiť na etnicky
zmiešaných územiach s cieľom prispieť k ich rozvoju v rámci procesu európskej integrácie). Vyučovanie
v slovenskom jazyku však aj tak predstavuje 30% učebného programu. Nitrianska univerzita využíva
každoročne prideľované prostriedky na výučbu regionálnych alebo menšinových jazykov. Prípravu učiteľov pre
školy s vyučovacím jazykom maďarským zabezpečuje aj detašované pracovisko nitrianskej univerzity v
Dunajskej Strede a Odbor maďarského jazyka a literatúry Univerzity Komenského v Bratislave.
200. Podľa dodatočných informácií poskytnutých Výboru expertov na základných a stredných školách a/alebo
v triedach s vyučovaním v maďarskom jazyku pôsobí dovedna okolo 4 000 učiteľov. Z analýzy, ktorú
uskutočnila nitrianska univerzita, vyplýva, že z vysokých škôl by malo ročne vychádzať 150 až 170 učiteľov
a ďalších špecialistov hovoriacich po maďarsky.
201. Informácie, ktoré Výbor expertov dostal od samotnej nitrianskej univerzity, však svedčia o nedostatku
kvalifikovaných učiteľov najmä na druhom stupni základných škôl (ročníky 5 až 9) a o prebytku učiteľov na
prvom stupni základných škôl (ročníky 1 až 4). Tento prebytok je zrejme spôsobený vyšším počtom
absolventov, ktorí získali učiteľské vzdelanie na detašovaných konzultačných strediskách univerzít z Maďarskej
republiky v Komárne ponúkajúcich diaľkové štúdium. Ten istý zdroj udáva, že ak k tomuto počtu pripočítame
absolventov diaľkového štúdia učiteľstva z nitrianskej univerzity, približne 60% všetkých učiteľov vyučujúcich
v maďarskom jazyku získalo diplom prostredníctvom diaľkového štúdia. Na základe toho nitrianska univerzita
dospela k záveru, že táto skutočnosť bude mať negatívny účinok na úroveň výučby na prvom stupni
základných škôl s vyučovaním v maďarskom jazyku. Obavy týkajúce sa úrovne ovládania maďarského jazyka
u učiteľov boli vyjadrené aj počas návštevy. Navyše existuje aj nedostatok učiteľov s vedeckou hodnosťou,
kvôli čomu sa využívajú vysokoškolskí učitelia z Maďarska. Hoci existujú dôkazy o tom, že istá časť prípravy
učiteľov zameraná na iné predmety než na maďarský jazyk sa sčasti poskytuje aj v maďarčine, zrejme to
nepostačuje na zabezpečenie potrieb vyučovania v maďarčine na Slovensku.
202. Pokiaľ ide o ďalšie vzdelávanie učiteľov, informácie poskytnuté Výboru expertov počas návštevy
poukazujú na nedostatočnosť súčasnej ponuky. Niekoľko kurzov organizuje aj Združenie maďarských učiteľov
na Slovensku vo forme letnej školy, ale len pre určité skupiny. Navyše sa zdá, že nie je k dispozícii ani dostatok
odborníkov na ďalšie vzdelávanie. Údajne vznikol nový ústav, ktorý má však len dvoch stálych pracovníkov
a zdá sa, že nemá dostatok financií. V skutočnosti to vyzerá tak, že na ďalšie vzdelávanie učiteľov nie sú
vyčlenené žiadne konkrétne finančné zdroje.
203. Počas návštevy bolo vyslovené želanie, aby sa vytvorila jednotná štruktúra pre prípravu učiteľov
hovoriacich po maďarsky.
204. Hoci Výbor expertov uznáva, že ponuka základnej prípravy učiteľov pre vyučovanie v maďarskom jazyku
má v súčasnosti solídnu štruktúru, podľa jeho názoru si veľmi náročné záväzky, ktoré SR prijala v oblasti
vzdelávania, vyžadujú zabezpečiť širšiu ponuku učiteľskej prípravy, zahŕňajúceho najmä vyučovanie
v maďarskom jazyku iných ako čisto pedagogických predmetov na vysokých školách. Výbor expertov považuje
tento záväzok za čiastočne splnený, ale so záujmom berie na vedomie plán, o ktorom sa hovorí vo
východiskovej periodickej správe (pozri s. 23) o založení vysokej školy pre vzdelávanie osôb hovoriacich po
maďarsky.

Výbor expertov nabáda slovenské orgány, aby rozšírili ponuku vzdelávania v maďarčine s cieľom
zahrnúť doň širší okruh predmetov, vrátane odborných. Slovenské orgány tiež vyzýva, aby prijali
štruktúrovaný prístup k ďalšiemu vzdelávaniu učiteľov.
38

Hodnotenie týkajúce sa časti III: maďarčina

„i)

vytvoriť jeden alebo viac kontrolných orgánov zodpovedných za kontrolu prijatých
opatrení a za pokrok dosiahnutý pri zavádzaní alebo rozvoji výučby regionálnych alebo
menšinových jazykov a vypracovanie pravidelných správ o svojich zisteniach, ktoré sa
zverejnia.”

205. Zdá sa, že neexistuje žiadny orgán, ktorý by bol konkrétne zodpovedný za kontrolu prijatých opatrení
a pokroku dosiahnutého pri zavádzaní alebo rozvoji výučby regionálnych alebo menšinových jazykov alebo
v týchto jazykoch, a za vypracúvanie pravidelných správ o svojich zisteniach, ktoré sa zverejnia. Výbor
expertov považuje tento záväzok za nesplnený.

Výbor expertov nabáda slovenské orgány, aby zriadili orgán dohľadu zodpovedný za kontrolu
prijatých opatrení a pokroku dosiahnutého pri zavádzaní alebo rozvoji výučby regionálnych alebo
menšinových jazykov, ktorými sa hovorí na Slovensku, alebo výučby v týchto jazykoch, a za
vypracúvanie pravidelných správ, ktoré sa zverejnia.

Článok 9 – Súdnictvo
206. Ako vyplýva z posúdenia predbežnej otázky súvisiacej s 20-percentnou hranicou (pozri ods. 40 - 47),
článok 9 sa vzťahuje aj na oblasti, kde podiel osôb hovoriacich po maďarsky nedosahuje 20%, ale pritom je
dostatočný na účely uplatňovania článku 9 charty. Pripúšťajú to aj samotné slovenské orgány. Ďalej, ako
Výboru expertov potvrdili oficiálne zdroje, súdne obvody sa nezhodujú s územiami obcí, na ktoré sa vzťahuje
20-percentná hranica.
„Odsek 1
Zmluvné strany sa zaväzujú v súdnych obvodoch, v ktorých počet užívateľov regionálnych alebo
menšinových jazykov sídliacich na tomto území odôvodňuje prijatie nižšie uvedených opatrení, podľa
situácie jednotlivých jazykov a za podmienky, že využitie možností uvedených v tomto odseku nebude
sudca pokladať za prekážku riadneho výkonu súdnictva:
a)

v trestnom konaní:
ii)

zaručiť obžalovanému právo používať jeho regionálny alebo menšinový jazyk,
a/alebo

iii)

zabezpečiť, aby sa žiadosti a dôkazy, písomné alebo ústne, nepokladali za
neprijateľné len z dôvodu, že boli predložené v regionálnom alebo menšinovom
jazyku,

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky;”
207. Paragraf 2 ods. 14 Trestného poriadku ustanovuje, že „Každý je oprávnený používať pred orgánmi
činnými v trestnom konaní svoj materinský jazyk”. Navyše, podľa § 28 Trestného poriadku, „Ak treba
pretlmočiť obsah výpovede alebo písomnosti alebo ak obvinený vyhlási, že neovláda jazyk, v ktorom sa
konanie vedie, priberie sa tlmočník; tlmočník môže byť súčasne zapisovateľom”. Podľa východiskovej
periodickej správy sa tieto ustanovenia vzťahujú aj na obdobie predchádzajúce začatiu trestného stíhania,
najmä na podanie trestného oznámenia podľa § 59 v spojení s § 158 ods. 1 Trestného poriadku.
208. V dodatočných informáciách poskytnutých Výboru expertov slovenská vláda výslovne uviedla, že
tlmočenie do regionálneho alebo menšinového jazyka alebo z tohto jazyka sa poskytuje len vtedy, ak obvinený
dostatočne neovláda slovenský jazyk.

39

Hodnotenie týkajúce sa časti III: maďarčina

209. Navyše § 55 ods. 3 Trestného poriadku ustanovuje:
„V slovenskom jazyku sa spíše aj zápisnica o výpovedi osoby, ktorá nevie po slovensky; ak záleží na
doslovnom znení výpovede, zapíše zapisovateľ alebo tlmočník do zápisnice príslušnú časť výpovede tiež v
jazyku, v ktorom táto osoba vypovedá.”
210. Podľa relevantnej judikatúry, o ktorej hovorí východisková periodická správa (pozri s. 80 a nasl.), to
znamená, že tlmočník sa musí pribrať a súvisiace náklady musí znášať štát len v prípade, že osoba
podávajúca výpoveď neovláda slovenčinu. Podobne treba poskytnúť aj preklad všetkých listinných dôkazov,
ktoré sú v inom ako slovenskom jazyku. Inými slovami, zdá sa, že žiadosti a dôkazy v regionálnom alebo
menšinovom jazyku vrátane maďarčiny nie sú prijateľné, ak ich predkladateľ ovláda slovenský jazyk.
211. Zdá sa, že neexistuje žiadne konkrétne ustanovenie vzťahujúce sa na písomné svedectvá alebo žiadosti
v akejkoľvek forme.
212. Podľa názoru Výboru expertov nie je jasné, aký je presný rozsah uvedeného práva použiť svoj
materinský jazyk v trestnom konaní. Z praktických informácií získaných počas návštevy možno usudzovať, že
sudca, prokurátor alebo policajt venuje pozornosť tomu, či obvinený dostatočne ovláda slovenčinu. Aj
v prípade, že obvinený dostatočne ovláda slovenčinu, mu sudca na základe vlastnej úvahy môže povoliť
tlmočníka, čo by s veľkou pravdepodobnosťou aj urobil. Zostáva však skutočnosťou, že právo obvineného
použiť svoj regionálny alebo menšinový jazyk bez ohľadu na stupeň ovládania slovenčiny nie je zrejme
jednoznačne zaručené. Navyše oficiálne zdroje počas návštevy Výbor expertov informovali, že v predvolaniach
sa jazykové práva nespomínajú, keďže sa predpokladá, že ich všetci poznajú. Vo vznesení obvinenia sa síce
spomína všeobecné právo na tlmočenie, ale príslušný policajt jednoducho sám vyhodnotí, či osoba potrebuje
tlmočníka.
213. Na druhej strane Výbor expertov dostal počas návštevy informáciu, že v okresoch s veľkým počtom
obyvateľov hovoriacich po maďarsky sa nevyskytujú žiadne reálne problémy vzhľadom na vysokú
pravdepodobnosť, že pracovníci súdu ovládajú maďarčinu. Zdá sa, že to potvrdzujú aj údaje poskytnuté
Výboru expertov ministerstvom spravodlivosti, ktoré hovoria o počte sudcov a administratívnych pracovníkov
s určitou znalosťou maďarčiny vo viacerých súdnych obvodoch (pozri prílohu II k východiskovej periodickej
správe), hoci ich rozloženie je pomerne nevyvážené.
214. Berúc do úvahy určitý stupeň implementácie tohto záväzku v praxi, prinajmenšom v niektorých
oblastiach, Výbor expertov považuje tento záväzok v prípade maďarčiny za čiastočne splnený. Zostáva však
treba spresniť a dopracovať právny rámec.

Výbor expertov nabáda slovenské orgány, aby:
- zaručili právo obvineného používať maďarský jazyk v trestnom konaní nezávisle od toho, či
ovláda aj slovenčinu, a aby zabezpečili, že obvinený je o tomto práve konkrétne poučený hneď na
začiatku trestného stíhania,
- prijali právnu úpravu umožňujúcu predkladať žiadosti a dôkazy aj v maďarčine a zaručujúcu, že
používanie tlmočníkov a prekladov v prípade potreby nebude pre dotknutú osobu znamenať
žiadne ďalšie výdavky ani vtedy, ak ovláda slovenčinu.

„b)

v občianskoprávnom konaní:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov,
c)

v konaní pred súdmi v správnych veciach:
40

Hodnotenie týkajúce sa časti III: maďarčina

ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov;”
215. Paragraf 18 Občianskeho súdneho poriadku ustanovuje:
„Účastníci majú v občianskom súdnom konaní rovnaké postavenie. Majú právo konať pred súdom vo svojej
materčine. Súd je povinný zabezpečiť im rovnaké možnosti na uplatnenie ich práv.”
216. Navyše, § 141 ods. 2 Občianskeho súdneho poriadku ustanovuje, že:
„Trovy dôkazov, ktoré nie sú kryté preddavkom, ako aj hotové výdavky ustanoveného zástupcu, ktorý nie je
advokátom, a trovy spojené s tým, že účastník koná vo svojej materčine, platí štát.”
217. Podľa informácií poskytnutých vo východiskovej periodickej správe (pozri s. 81) vyššie uvedené
ustanovenia Občianskeho súdneho poriadku sa vzťahujú aj na konanie pred správnymi súdmi.
218. Možnosť pribrať tlmočníka bez dodatočných nákladov s cieľom umožniť strane v občianskoprávnom
alebo správnom konaní použiť svoj materinský jazyk potvrdzuje aj judikatúra (pozri s. 33 východiskovej
periodickej správy). Avšak podľa viacerých zdrojov, vrátane oficiálnych, tieto ustanovenia predstavujú
uplatnenie všeobecného práva osôb nehovoriacich po slovensky na tlmočenie v občianskoprávnom (a
správnom) konaní, ktoré zaručuje článok 47 ods. 4 Ústavy SR, ale ktoré nie je k dispozícii osobám
používajúcim regionálny alebo menšinový jazyk ovládajúcim aj slovenčinu.
219. Berúc do úvahy určitý stupeň praktickej implementácie v kontexte ústneho kontaktu so súdmi Výbor
expertov považuje tieto záväzky za čiastočne splnené.

Výbor expertov nabáda slovenské orgány, aby v legislatíve výslovne ustanovili, že vždy, keď je
strana povinná osobne vystúpiť pred súdom v občianskoprávnom alebo správnom konaní, môže
používať maďarský jazyk bez toho, že by jej tým vznikli dodatočné výdavky, a že dôkazy
a dokumenty možno predkladať v maďarčine, v prípade potreby prostredníctvom tlmočníkov
a prekladov, aj keď osoba hovoriaca po maďarsky ovláda slovenský jazyk.

„d)

prijať opatrenia, ktoré zabezpečia, že uplatnenie písmena b) bodov i, ii a písmena c)
bodov i, ii a každé potrebné využitie tlmočníkov a prekladov nebude mať za následok
vznik dodatočných nákladov dotknutých osôb.”

220. Vo svetle záverov týkajúcich sa článku 9 ods. 1 písm. a) bodu ii, písm. a) bodu iii, písm. b) bodu ii, písm.
b) bodu iii, písm. c) bodu ii, písm. c) bodu iii považuje Výbor expertov tento záväzok za nesplnený.
„Odsek 2
Zmluvné strany sa zaväzujú:
a)

neodmietnuť platnosť právnych dokumentov vyhotovených v štáte iba preto, že sú
vyhotovené v regionálnom alebo menšinovom jazyku;”

221. Vo východiskovej periodickej správe sa uvádza, že platnosť právnych dokumentov predložených
fyzickými alebo právnickými osobami v regionálnom alebo menšinovom jazyku (ako sú žiadosti, testamenty,
návrhy, splnomocnenia atď.) sa apriórne nespochybňuje. Na základe právneho posúdenia dôležitosti alebo
relevantnosti predložených právnych dokumentov však súd môže aj napriek tomu požiadať o preklad, ak to je
potrebné na prijatie právoplatného rozhodnutia (pozri s. 82 východiskovej periodickej správy). Výbor expertov
považuje tento záväzok za splnený.
41

Hodnotenie týkajúce sa časti III: maďarčina

„Odsek 3
Zmluvné strany sa zaväzujú sprístupniť v regionálnych alebo menšinových jazykoch najdôležitejšie
vnútroštátne právne predpisy a tie, ktoré sa dotýkajú osôb používajúcich tieto jazyky, ak predmetné
texty neboli sprístupnené inak.”
222. Východisková periodická správa (pozri s. 82) sa obmedzuje len na to, že odkazuje na bod C uznesenia
vlády SR č. 27/2001, ktorým sa podpredsedovi vlády pre ľudské a menšinové práva a regionálny rozvoj ukladá
vypracovať komplexnú správu o legislatívnych, finančných a iných opatreniach prijatých na splnenie tohto
záväzku. Východisková periodická správa však pripúšťa, že tento záväzok by si vyžadoval vyčlenenie
značných finančných prostriedkov. Podľa mimovládneho zdroja sa texty uvedené v tomto ustanovení
v maďarčine uverejňujú väčšinou s podporou súkromných finančných zdrojov. Výbor expertov považuje tento
záväzok za nesplnený.

Článok 10 – Správne orgány a verejné služby
Predbežná poznámka
223. Na základe poskytnutých informácií sa Výbor expertov domnieva, že 20-percentné pravidlo je priamo
relevantné práve pre sféru miestnych orgánov štátnej správy a samosprávy. Zdá sa teda, že relevantná
legislatíva sa nevzťahuje na regionálne orgány, s tým dôsledkom, že používanie regionálnych alebo
menšinových jazykov nie je pred nimi oficiálne povolené. Hoci Ústava SR ustanovuje, že „Občanom patriacim
k národnostným menšinám alebo etnickým skupinám sa za podmienok ustanovených zákonom zaručuje aj
právo používať ich jazyk v úradnom styku” (pozri článok 34 ods. 2 písm. b)), podľa slovenského právneho
poriadku nie je oficiálne možné uplatňovať niektoré relevantné ustanovenia v prípadoch, že táto hranica nie je
dosiahnutá. To znamená, že existuje formálna prekážka k riadnemu plneniu týchto záväzkov. Výbor expertov
však napriek tomu zaznamenal príklady praktického plnenia tohto záväzku aj v prípadoch, keď táto hranica
nebola dosiahnutá, a zistil, že v týchto prípadoch dochádza k čiastočnému plneniu.
224. Odhliadnuc od ďalších problémov náležité dodržiavanie ďalej uvedených záväzkov nevyhnutne vyžaduje
prehodnotiť 20-percentné pravidlo, aby sa relevantné záväzky podľa článku 10 ods. 1 a 2 charty mohli plniť aj
v prípadoch, keď osoby hovoriace po maďarsky tvoria síce menej ako 20% obyvateľstva obce, ale pritom sú
tradične prítomné v dostatočnom počte na účely záväzkov, ktoré SR prijala v oblasti miestnej a regionálnej
verejnej správy. Úlohu vyhodnotiť, v ktorých oblastiach žije dostatočný počet týchto osôb nedosahujúci 20percentnú hranicu, majú predovšetkým slovenské orgány (pozri ods. 40-47).
„Odsek 1
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
a)

ii)

zabezpečiť, aby úradníci, prichádzajúci do styku s verejnosťou, používali
regionálne alebo menšinové jazyky vo vzťahu k osobám, ktoré sa na nich obrátia
v týchto jazykoch;”

225. Podľa informácií, ktoré Výboru expertov poskytli oficiálne zdroje, miestnymi orgánmi štátnej správy sú
okresné úrady ako prvostupňové orgány; krajské úrady pôsobia ako odvolacie orgány. Ďalšími miestnymi
zložkami štátnej správy sú špecializované orgány štátnej správy, napr. daňové a colné úrady.
226. Výbor expertov nedostal žiadne konkrétne informácie týkajúce sa dodržiavania tohto záväzku miestnymi
orgánmi štátnej správy, hoci niektoré informácie poukazujú napríklad na veľmi nízke povedomie štátnych
úradníkov o povinnostiach vyplývajúcich z charty, a vo východiskovej periodickej správe sa výslovne uvádza,
že žiadosti týkajúce sa úradných dokumentov a dokladov (napr. občianskych preukazov, vodičských oprávnení
atď.; pozri s. 84 východiskovej periodickej správy) sa príslušným orgánom na miestnej úrovni nemôžu
predkladať v maďarskom jazyku. Poukázalo sa však na skutočnosť, že okolo 10% matrikárov ovláda
maďarčinu a že obrady uzatvárania manželstva v jazykovo zmiešaných oblastiach sa vykonávajú v oboch
jazykoch. Okrem toho nie je jasné, či sa v prípade miestnych orgánov štátnej správy uplatňuje 20-percentná
požiadavka.

42

Hodnotenie týkajúce sa časti III: maďarčina

227. Hoci informácie, ktoré má Výbor expertov k dispozícii, poukazujú na nedostatočné plnenie, nepostačujú
na to, aby mohol urobiť záver k tomuto bodu. Slovenské orgány by sa preto mali k tomuto bodu vyjadriť v
nasledujúcej periodickej správe.
„Odsek 2
Čo sa týka miestnych a regionálnych orgánov, na území, kde sídli taký počet užívateľov regionálnych
alebo menšinových jazykov, ktorý odôvodňuje prijatie nižšie uvedených opatrení, zmluvné strany sa
zaväzujú umožniť a/alebo podporiť:
a)

používanie regionálnych alebo menšinových jazykov v sústave miestnych a
regionálnych orgánov;”

228. Podľa informácií z východiskovej periodickej správy (pozri s. 84 and a nasl.) sa z hľadiska tohto záväzku
zdajú byť relevantné ďalej uvádzané možnosti existujúce v obciach, kde osoby hovoriace po maďarsky tvoria
aspoň 20% obyvateľstva:
- označovanie úradných budov v maďarčine,
- používanie maďarského jazyka na tabuliach obsahujúcich dôležité informácie (upozornenia, ochrana zdravia).
229. Informácie získané Výborom expertov počas návštevy potvrdzujú, že v praxi sa tieto možnosti využívajú
aj v prípade obcí s vysokým podielom obyvateľstva hovoriaceho po maďarsky. Nemusí to však platiť pre tie
obce, kde osoby hovoriace po maďarsky tvoria menej ako 20% obyvateľstva. Ďalším problémom, na ktorý bol
Výbor expertov upozornený, bola skutočnosť, že maďarská verzia administratívnych značení je v súlade
s nariadením vlády k zákonu o štátnom jazyku (zákon č. 270/1995) napísaná menším písmom. Slovenské
orgány to potvrdili.
230. Oficiálne zdroje Výbor expertov tiež informovali, že uvedená legislatíva sa nevzťahuje na regionálne
orgány.
231. Výbor expertov zdôrazňuje, že tento záväzok predpokladá aj používanie maďarčiny v praxi miestnych a
regionálnych orgánov. O tejto oblasti používania sa vo východiskovej periodickej správe nehovorí. Výbor
expertov bol však počas návštevy informovaný, že v niektorých oblastiach sa maďarčina v praxi miestnych
orgánov skutočne používa aj bez ohľadu na legislatívu. Výbor expertov žiada slovenské orgány, aby v ďalšej
správe poskytli viac informácií v tomto smere.
232. Vzhľadom na uvedené skutočnosti Výbor expertov považuje tento záväzok za nesplnený v prípade
regionálnych orgánov a len za čiastočne splnený v prípade miestnych orgánov.

Výbor expertov nabáda slovenské orgány, aby prijali potrebné opatrenia, ktorými by umožnili alebo
povzbudili širšie používanie maďarčiny v rámci všetkých aspektov činnosti regionálnych alebo
miestnych orgánov, a aby vytvorili právny základ na zavedenie používania maďarčiny na
regionálnej úrovni tam, kde sú osoby ňou hovoriace prítomné v dostatočnom počte.

„b)

možnosť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

233. Podľa východiskovej periodickej správy (pozri s. 84) osoby hovoriace po maďarsky môžu predkladať
písomné žiadosti v maďarčine obecným orgánom v tých obciach, kde tvoria najmenej 20% obyvateľstva. Zdá
sa, že existujú najmä tieto možnosti:
- vydanie rozhodnutí v správnom konaní v maďarčine na vlastnú žiadosť,
- vydanie formulárov na vlastnú žiadosť.
234. Východisková periodická správa neobsahuje žiadne konkrétne informácie týkajúce sa ústnych žiadostí,
ale podľa informácií z iných zdrojov za rovnakých okolností existuje aj táto možnosť. Tento záväzok sa v praxi
do istej miery plní aj tam, kde osoby hovoriace po maďarsky tvoria menej ako 20% obyvateľstva, ale bez toho,
že by tu existovala nejaká záruka. Východisková periodická správa (pozri s. 85) každopádne naznačuje, že
43

Hodnotenie týkajúce sa časti III: maďarčina

tento typ žiadostí sa v maďarčine nepodáva veľmi často. Navyše, na regionálnej úrovni podobná možnosť
neexistuje.
235. Výbor expertov považuje tento záväzok za splnený len čiastočne na miestnej úrovni a za nesplnený na
regionálnej úrovni.

Výbor expertov nabáda slovenské orgány, aby:
- prijali potrebné opatrenia umožňujúce osobám hovoriacim po maďarsky podávať ústne alebo
písomné žiadosti v maďarčine aj v tých obciach, kde osoby hovoriace po maďarsky tvoria menej
ako 20% obyvateľstva obce, ale ich počet je pritom dostatočný na účely tohto záväzku,
- vytvorili právny základ umožňujúci osobám hovoriacim po maďarsky predkladať ústne alebo
písomné žiadosti v maďarčine aj v styku s regionálnymi orgánmi tam, kde sú tieto osoby prítomné
v dostatočnom počte.

„c)

uverejnenie úradných dokumentov regionálnych orgánov takisto v príslušných
regionálnych alebo v menšinových jazykoch,

d)

uverejnenie úradných dokumentov miestnych orgánov takisto v regionálnych alebo
menšinových jazykoch;”

236. Paragraf 3 zákona č. 270/1995 o štátnom jazyku Slovenskej republiky ustanovuje, že „v štátnom jazyku
sa: a) vydávajú zákony, nariadenia vlády a ostatné všeobecne záväzné právne predpisy vrátane predpisov
orgánov územnej samosprávy, rozhodnutia a iné verejné listiny; (…) c) vedie celá úradná agenda (matriky,
zápisnice, uznesenia, štatistiky, evidencie, bilancie, úradné záznamy, informácie určené pre verejnosť a pod.)”.
237. Paragraf 4 ods. 2 a 3 zákona č. 184/1999 o používaní jazykov národnostných menšín ustanovuje, že
v obciach, kde osoby hovoriace regionálnymi alebo menšinovými jazykmi tvoria najmenej 20% obyvateľstva,
„sa dôležité informácie, najmä výstražné, upozorňujúce a zdravotnícke, uvádzajú na miestach prístupných pre
verejnosť okrem štátneho jazyka aj v jazyku menšiny”. Okrem toho podľa § 1 ods. 1, § 5 ods. 1 písm. e) a § 6
ods. 5 zákona č. 211/2000 (zákon o slobode informácií), majú uvedené obce povinnosť zverejniť v príslušnom
regionálnom alebo menšinovom jazyku aj prehľad ďalej uvedených informácií: predpisy, pokyny, inštrukcie,
výkladové stanoviská, podľa ktorých obec rozhoduje, alebo ktoré upravujú práva a povinnosti fyzických osôb
a právnických osôb vo vzťahu k obci. V roku 1999 boli vydané usmernenia pre všeobecné útvary vnútornej
správy, živnostenské úrady a útvary požiarnej ochrany týkajúce sa používania menšinových jazykov v úradnom
styku.
238. Za vyššie uvedených podmienok však možno uverejniť len prehľad a nie úradný dokument ako taký.
Navyše žiadna taká možnosť neexistuje vo vzťahu k regionálnym orgánom. A napokon, táto možnosť nie je
zaručená pre tie obce, kde osoby hovoriace po maďarsky tvoria menej ako 20% obyvateľstva. Výbor expertov
bol informovaný, že v praxi aj napriek tomu miestne orgány v oblastiach s vyššou koncentráciou osôb
hovoriacich po maďarsky v niektorých prípadoch uverejňujú úradné dokumenty aj v maďarčine.
239. Podľa názoru Výboru expertov právny rámec teda nespĺňa požiadavky vyplývajúce zo záväzkov, avšak
vzhľadom na dôkazy o používaní maďarčiny v praxi Výbor expertov považuje záväzok za čiastočne splnený vo
vzťahu k miestnym orgánom a za nesplnený vo vzťahu k regionálnym orgánom.

Výbor expertov nabáda slovenské orgány, aby prijali potrebné opatrenia umožňujúce a/alebo
povzbudzujúce zverejňovanie úradných dokumentov miestnych a regionálnych orgánov (nielen ich
prehľadu) aj v príslušnom regionálnom alebo menšinovom jazyku.

„f)

používanie regionálnych alebo menšinových jazykov na rokovaniach miestnych
orgánov, nevylučujúc však tým použitie oficiálneho(ych) jazyka(ov) štátu;”

240. Paragraf 3 ods. 2 zákona č. 184/1999 o používaní jazykov národnostných menšín ustanovuje, že
poslanci obecného zastupiteľstva v obciach, kde osoby hovoriace regionálnym alebo menšinovým jazykom
44

Hodnotenie týkajúce sa časti III: maďarčina

tvoria najmenej 20% obyvateľstva, majú právo používať na rokovaní tohto orgánu jazyk menšiny, a že
tlmočenie musí zabezpečiť obec. Zasadnutia obecného zastupiteľstva sa môžu viesť aj v maďarčine, ak s tým
súhlasia všetci prítomní (nie je však jasné, či sa to vzťahuje len na interné zasadnutia alebo aj na verejné
schôdze).
241. Výbor expertov bol informovaný, že maďarčina sa používa na rokovaniach miestnych zastupiteľstiev v
obciach, kde osoby hovoriace po maďarsky tvoria väčšinu. Výbor expertov však nemá praktické informácie
o tom, do akej miery sa maďarčina používa v iných situáciách, a najmä v obciach, kde osoby hovoriace po
maďarsky netvoria väčšinu obyvateľstva. V každom prípade skutočnosť, že toto právo sa obmedzuje len na
obce, kde osoby hovoriace regionálnym alebo menšinovým jazykom tvoria najmenej 20% obyvateľstva,
jednoznačne obmedzuje plnenie tohto záväzku.
242. Výbor expertov obzvlášť znepokojuje aj podmienka, že rokovanie miestneho zastupiteľstva sa môže
viesť v maďarčine len vtedy, ak s tým súhlasia všetci prítomní (pozri ods. 240).
243. Výbor expertov považuje tento záväzok za splnený len čiastočne.

Výbor expertov nabáda slovenské orgány, aby prijali potrebné opatrenia, ktorými by zabezpečili, že
právo používať maďarčinu na rokovaní obecných zastupiteľstiev bude zaručené aj v obciach, kde
osoby hovoriace po maďarsky tvoria menej ako 20% obyvateľstva, ale kde je ich počet pritom
dostatočný na účely tohto záväzku. Ďalej by sa mala zrušiť podmienka, aby sa zasadnutie
miestneho zastupiteľstva mohlo viesť v maďarčine len vtedy, ak s tým súhlasia všetci prítomní;
maďarčina alebo slovenčina by sa mala používať v súlade so želaním používateľov týchto jazykov
a mali by sa prijať primerané opatrenia na preklady a/alebo tlmočenie počas zasadnutia.

„g)

používanie alebo prevzatie tradičných a správnych miestnych názvov v regionálnych
alebo menšinových jazykoch, a ak je to potrebné, spoločne s pomenovaním v
oficiálnom(ych) jazyku(och).”

244. Výbor expertov pripomína, že povinnosť vyplývajúca z tohto ustanovenia má osobitný význam, pretože
patrí k najúčinnejším spôsobom plného zviditeľnenia regionálneho alebo menšinového jazyka na území, kde je
tradične prítomný. Medzi základnou definíciou teritoriálnych regionálnych alebo menšinových jazykov
v zmysle charty obsiahnutou v článku 1 písm. a) a b) a týmto záväzkom teda existuje ideálne prepojenie.
Navyše, plné zviditeľnenie regionálneho alebo menšinového jazyka na území, kde sa ním tradične hovorí,
prostredníctvom používania alebo zavádzania dvojjazyčných miestnych názov, je jednoznačne faktorom,
ktorý pomáha zvyšovať verejnú prestíž regionálneho alebo menšinového jazyka, čo je zasa kľúčovým
faktorom jeho ochrany a podpory (pozri druhú hodnotiacu správu o uplatňovaní charty Chorvátskom, ods.
152).
245. Týmto bodom sa zaoberá viacero právnych predpisov. Paragraf 4 ods. 1 zákona č. 184/1999
o používaní jazykov národnostných menšín ustanovuje, že v obciach, kde osoby hovoriace regionálnym alebo
menšinovým jazykom tvoria najmenej 20% obyvateľstva, sa názvy ulíc a iné miestne geografické značenia
môžu uvádzať v regionálnom alebo menšinovom jazyku. Avšak podľa informácií poskytnutých Výboru expertov
z oficiálnych zdrojov bol do zákona č. 270/1995 o štátnom jazyku Slovenskej republiky už predtým
zapracovaný zákon č. 191/1994 o označovaní obcí v jazyku národnostných menšín v tom zmysle, že výraz
„miestne geografické značenie” sa vzťahuje na názvy obcí, ale nie na ich časti. Navyše dodatok k zákonu
o štátnom jazyku z roku 1995 obsahuje zoznam obcí, v ktorých sa majú používať tabule s označením názvov
obcí v regionálnych alebo menšinových jazykoch. Tento zoznam obsahuje v prípade maďarského jazyka 425
obcí, hoci zoznam obcí, v ktorých osoby hovoriace po maďarsky dosahujú 20-percentnú hranicu pripojený
k zákonu o jazykoch národnostných menšín z roku 1999, uvádza počet 512 obcí.
246. Podľa názoru Výboru expertov sa v dôsledku 20-percentnej požiadavky vynecháva rad ďalších obcí, kde
osoby hovoriace po maďarsky nedosahujú túto hranicu, ale kde ich počet môže byť pritom významný
vzhľadom na účely tohto záväzku. Okrem toho § 3 ods. 3 zákona z roku 1994 ustanovuje, že táto možnosť sa
nevzťahuje na tie obce, ktorých názov bol zmenený v rokoch 1867 až 1918 a v rokoch 1938 až 1945.
247. Informácie, ktoré má Výbor expertov k dispozícii, mu neumožňujú pochopiť dôvod pre vyššie uvedený
rozdiel medzi počtom obcí, na ktoré sa vzťahujú dvojjazyčné geografické značenia, uvedených v zozname
45

Hodnotenie týkajúce sa časti III: maďarčina

pripojenom k zákonu z roku 1994 a v zozname pripojenom k zákonu z roku 1999 uplatňujúcom 20-percentné
kritérium. A ďalej, hoci Výbor expertov chápe citlivosť tejto legislatívy, nevie, či obmedzenie obsiahnuté v § 3
ods. 3 zákona z roku 1994 fakticky nebráni používaniu tradičných maďarských geografických značení.
248. Výbor expertov Slovenské orgány by preto mali tieto otázky objasniť v nasledujúcej periodickej správe.
Napriek tomu Výbor expertov môže považovať tento záväzok za čiastočne splnený.

Výbor expertov nabáda slovenské orgány, aby prijali potrebné opatrenia umožňujúce alebo
povzbudzujúce používanie alebo zavádzanie, v prípade potreby aj v spojení s názvom v úradnom
jazyku, tradičných a správnych foriem miestnych názvov v maďarčine aj v tých obciach, kde osoby
hovoriace po maďarsky tvoria menej ako 20% obyvateľstva, ale kde je ich počet pritom dostatočný
na účely tohto záväzku. Slovenské orgány taktiež nabáda, aby takúto možnosť zabezpečili aj vo
vzťahu k menším územným jednotkám v rámci obcí.

„Odsek 3
S ohľadom na verejné služby poskytované správnymi orgánmi alebo inými osobami konajúcimi v ich
mene sa zmluvné strany zaväzujú na územiach, kde sa používajú regionálne alebo menšinové jazyky, v
súlade s postavením každého jazyka a ak je to možné:
b)

umožniť užívateľom regionálnych alebo menšinových jazykov predložiť žiadosť a
dostať odpoveď v týchto jazykoch, alebo

c)

umožniť užívateľom regionálnych alebo menšinových jazykov predložiť žiadosť v
týchto jazykoch.”

249. Výbor expertov v prvom rade poznamenáva, že v prípade písm. b) a c) ods. 3 článku 10 charty SR vo
svojej ratifikačnej listine nešpecifikovala, ktorá z týchto dvoch možností by mala platiť. Dve možnosti uvedené
v týchto bodoch v skutočnosti predstavujú odlišné alternatívy a zmluvné strany sa musia rozhodnúť pre jednu z
nich. Výbor expertov uplatňuje prax, že ak si štát nezvolí jednu z viacerých dostupných možností, zvyčajne
z „úradnej moci” aplikuje optimálnu možnosť z hľadiska ochrany a podpory jazyka, pokiaľ táto možnosť nie je
vzhľadom na špecifické okolnosti zjavne nezlučiteľná s potrebami dotknutého regionálneho alebo menšinového
jazyka a/alebo s výslovným želaním osôb, ktoré ho používajú (pozri napr. druhú hodnotiacu správu Výboru
expertov o implementácii charty Maďarskom, ods. 95). V tomto prípade nevidí Výbor expertov žiadny dôvod na
to, aby sa odchýlil od svojej zvyčajnej praxe, a preto bude uplatňovať optimálnu možnosť, t. j. ods. 3 písm. b)
článku 10.
250. V tejto súvislosti sa východisková periodická správa (pozri s. 86) obmedzuje len na vyhlásenie, že
maďarčinu možno používať vo všetkých oblastiach činnosti, kde osoby hovoriace po maďarsky tvoria najmenej
20% obyvateľstva, a dodáva, že v tejto súvislosti neboli doteraz podané žiadne sťažnosti. Podľa informácií
poskytnutých z iných oficiálnych zdrojov sú verejné služby zahrnuté vo výraze „verejnoprávny orgán”, ktorý sa
používa v zákone č. 270/1995 o štátnom jazyku Slovenskej republiky. Vychádzajúc z tohto výkladu by v styku
s týmito orgánmi nebolo možné použiť iný než slovenský jazyk.
251. Výbor expertov nepovažuje túto informáciu za dostatočnú na to, aby mohol urobiť záver k tomuto bodu.
Preto slovenské orgány žiada, aby v nasledujúcej periodickej správe poskytli podrobnejšie informácie.
„Odsek 4
Zmluvné strany sa zaväzujú na účel zabezpečenia ustanovení odsekov 1, 2 a 3, ktoré prijali, prijať jedno
alebo viac nasledujúcich opatrení:
a)

poskytovať preklad alebo tlmočenie, ak sa požadujú;”

252. Východisková periodická správa (pozri s. 86) všeobecne odkazuje na prijímanie pracovníkov hovoriacich
po maďarsky a na skutočnosť, že v regiónoch s maďarsky hovoriacim obyvateľstvom ovláda maďarčinu okolo
20% dotknutých pracovníkov. Na základe týchto obmedzených informácií Výbor expertov nemôže urobiť záver
a žiada slovenské orgány, aby v nasledujúcej periodickej správe podrobnejšie opísali tento bod a poskytli
46

Hodnotenie týkajúce sa časti III: maďarčina

praktické informácie, a to aj v súvislosti s oblasťami, kde osoby hovoriace po maďarsky netvoria 20%
obyvateľstva obce, ale kde je ich počet pritom dostatočný na účely tohto záväzku.
„c)

ak je to možné, vyhovieť žiadostiam zamestnancov verejných služieb ovládajúcich
regionálny alebo menšinový jazyk byť vymenovaní na území, kde sa tento jazyk
používa.”

253. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver a žiada slovenské orgány, aby sa k tomuto záväzku vyjadrili v nasledujúcej periodickej správe.
„Odsek 5
Zmluvné strany sa zaväzujú, na základe požiadavky dotknutých osôb, umožniť im používanie alebo
prevzatie priezviska v regionálnych alebo menšinových jazykoch.”
254. Podľa § 2 ods. 1 zákona č. 300/1993 môže osoba narodená na území Slovenskej republiky dostať viac
mien, a to aj cudzojazyčných, najviac však tri. Okrem toho § 19 ods. 3 a 5 až 7 zákona č. 154/1994
o matrikách umožňuje zmeniť zapísané meno v matrike a uviesť ženské priezvisko bez koncovky slovenského
prechyľovania, ak o to požiada osoba inej ako slovenskej národnosti (tento úkon nepodlieha poplatkovej
povinnosti; pozri východiskovú periodickú správu, s. 86).
255. Avšak podľa informácií poskytnutých Výboru expertov z oficiálnych zdrojov okresné matriky vykladajú
relevantné ustanovenia v tom zmysle, že používanie ženského priezviska v matrike alebo výpise z matriky bez
koncovky slovenského prechyľovania podľa pravidiel slovenského pravopisu je možné len v prípade priezviska,
ktoré v súčasnosti žiadateľka používa, ale nie v prípade rodného priezviska (pozri závery zo stretnutia
pracovníkov útvarov pre štátne občianstvo a matrík okresných úradov z 13. a 14. októbra 1994 v Bardejove,
ktorými sa riadia okresné matriky). V praxi to znamená, že osoba ženského pohlavia hovoriaca po maďarsky
môže napr. používať priezvisko svojho manžela bez koncovky slovenského prechyľovania, ale túto koncovku
musí používať v prípade jej rodného priezviska (ktorého uvedenie v istých prípadoch vyžaduje viacero
právnych predpisov).
256. Keďže právo používať alebo prijímať priezviská v maďarčine je nepodmienečne priznané len mužom, ale
nie ženám, tento záväzok nie je splnený.

Výbor expertov nabáda slovenské orgány, aby prijali potrebné opatrenia umožňujúce vo všetkých
prípadoch na žiadosť dotknutých osôb používať alebo prijímať priezviská v regionálnych alebo
menšinových jazykoch.

Článok 11 – Médiá
„Odsek 1
Zmluvné strany sa zaväzujú pre užívateľov regionálnych alebo menšinových jazykov na územiach, kde
sa tieto jazyky používajú, a podľa situácie každého z jazykov v rozsahu, v akom sú verejné orgány
priamo alebo nepriamo kompetentné, majú právomoci alebo zohrávajú v tejto oblasti nejakú úlohu,
rešpektujúc pritom zásady nezávislosti a samostatnosti médií:
a)

ak rozhlas a televízia plnia úlohu verejnoprávnych médií:
iii)

prijať vhodné opatrenia, aby prevádzkovatelia ponúkali programy v regionálnych
alebo menšinových jazykoch;”

257. Východisková periodická správa (pozri s. 88) uvádza, že pre osoby hovoriace po maďarsky štúdio
Slovenskej televízie v Bratislave zabezpečuje vysielanie v rozsahu 17,58 hodín spravodajských relácií ročne a
44,63 hodín národnostného magazínu ročne. Osobitne treba uviesť 5-minútové správy, ktoré sa vysielajú
každý deň o 18.50 h a opakujú sa na ďalší deň. V rámci série programov pre menšiny sa vysiela aj 26-

47

Hodnotenie týkajúce sa časti III: maďarčina

minútový dokumentárny program a od septembra 2004 sa raz mesačne neskoro večer vysiela 40-minútový
program. V roku 2005 sa malo odvysielať 20 takýchto programov.
258. Výbor expertov bol však upozornený na to, že programy v maďarčine nie je možné vysielať „naživo”,
pretože podľa zákona o štátnom jazyku (zákon č. 270/1995) všetky televízne programy musia mať titulky v
slovenčine. Osoby hovoriace po maďarsky to vnímajú ako nevyužitú príležitosť, pretože programy vysielané
naživo majú vyššiu sledovanosť. V tejto súvislosti poukazovali na najlepšiu prax, ktorá existuje v Rumunsku,
kde technické riešenie divákovi umožňuje vybrať si jazyk.
259. Pokiaľ ide o rozhlasové programy, „Rádio Patria”, ktoré má najdlhšiu tradíciu maďarského
národnostného vysielania a je súčasťou verejnoprávneho rozhlasu, sa delí na dve časti: jedna sa nachádza
v Bratislave a druhá je časťou redakcie národnostného a etnického vysielania v Košiciach. Každá z nich má
oddelenú prenosovú sieť a v roku 2003 obe vysielali výlučne na stredných vlnách. Stanica sa dnes presúva
do pásma VKV, ale nemá k dispozícii dostatok vysielačov. Pokrýva južné Slovensko a väčšiu časť zvyšku
krajiny.
260. Jej programy majú rovnakú štruktúru ako programy hlavnej rozhlasovej stanice. Týždenný vysielací
čas Rádia Patria je 56 hodín a 10 minút; vysiela od 10.30 h do 12.00 h, a potom od 13.00 h do 18.00 h.
V sobotu a nedeľu vysiela od 7.00 h do 18.00h bez prestávky. Zameriava sa na správy a publicistiku, ale
vysiela aj rôzne reportáže, hudobné a dramatické relácie. Ako pramene používa tlačové agentúry na
Slovensku. Počúvanosť je vysoká: v roku 2002 predstavovala v priemere 150 000 osôb a v roku 2003
v priemere 170 000 osôb.
261. Výbor expertov považuje tento záväzok za splnený. Napriek tomu slovenským orgánom odporúča
hľadať cesty, ako uspokojiť záujem osôb hovoriacich po maďarsky o živé vysielanie v maďarčine. Výbor
expertov do istej miery chápe argument, ktorý v tejto súvislosti poskytli slovenské orgány, a podľa ktorého
povinnosť vyrobiť slovenské titulky pre televízne programy dáva slovensky hovoriacemu väčšinovému
obyvateľstvo možnosť zoznamovať sa s maďarčinou ako s regionálnym alebo menšinovým jazykom. Obzvlášť
relevantné je to z hľadiska článku 7 ods. 3 charty (pozri ods. 77 - 84). Výbor expertov však prihliada aj na to, že
ak sa vôbec neumožní živé vysielanie v maďarčine, pre tento jazyk to znamená zmarenú príležitosť. Preto by
sa v tejto súvislosti mohlo hľadať vyvážené riešenie.
„b)

ii)

podporovať a/alebo uľahčiť pravidelné vysielanie rozhlasových programov v
regionálnych alebo menšinových jazykoch;”

262. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie rozhlasových programov v maďarčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 426).
263. Výbor expertov nedostal žiadne konkrétne informácie o opatreniach zameraných na splnenie tohto
záväzku, hoci počas návštevy bolo poukázané na to, že súkromné rozhlasové stanice na Slovensku
vysielajúce v maďarčine sa neudržali. Výbor expertov preto nemôže urobiť záver k tomuto bodu a žiada
slovenské orgány, aby sa k tomuto záväzku vyjadrili v nasledujúcej periodickej správe. Mala by sa však
zohľadniť skutočnosť, že povinnosť súkromných rozhlasových staníc dať celé vysielanie preložiť do
slovenčiny predstavuje pre komerčnú rozhlasovú stanicu nespornú záťaž. Počas návštevy samotné
slovenské orgány odkazovali na novelu pripravovanú ministerstvom kultúry, ktorej cieľom je zrušiť túto
povinnosť.
„c)

ii)

podporovať a/alebo uľahčiť pravidelné vysielanie televíznych programov v
regionálnych alebo menšinových jazykoch;”

264. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie televíznych programov v maďarčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 430).
265. Výbor expertov nedostal žiadne konkrétne informácie o opatreniach zameraných na plnenie tohto
záväzku. Preto nemôže urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Treba však prihliadnuť na skutočnosť, ktorú počas návštevy
pripustili aj samotné slovenské orgány, že povinnosť zabezpečiť slovenské titulky pre všetky programy
predstavuje dodatočné náklady. Používanie titulkov je z hľadiska charty nesporne zaujímavé (pozri ods.
261), ale mali by sa hľadať finančne primerané riešenia, aby sa zabránilo znevýhodneniu súkromných

48

Hodnotenie týkajúce sa časti III: maďarčina

televíznych staníc, ktoré chcú vysielať aj v maďarčine, v porovnaní so súkromnými televíznymi stanicami
vysielajúcimi len v slovenčine.
„d)

podporovať a/alebo uľahčiť výrobu a šírenie zvukových a audiovizuálnych diel v
regionálnych a menšinových jazykoch;”

266. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„e)

i)

podporovať a/alebo uľahčiť založenie a/alebo udržanie aspoň jedných novín v
regionálnych alebo menšinových jazykoch;”

267. V maďarčine vychádza na Slovensku jeden denník, „Új Szó”, ktorý dostáva dotácie od ministerstva
kultúry. Vychádzajú aj mesačníky, napr. pre ženy a mládež, a existujú aj dvoje regionálne noviny. Podľa
dodatočných informácií poskytnutých slovenskou vládou ministerstvo kultúry poskytuje finančné prostriedky
najmä týmto periodikám (týždenníky alebo magazíny): kultúrna príloha k denníku Új Szó, týždenník Vasárnap,
Katedra, Kalligram, Žitný ostrov-Csallökóz, Komárňanské listy, Új Nö, Irodalmi Szemle, Jó Gazda,
Gömörország, Tábortűz a Szabad Újság.
268. Výbor expertov sa však počas návštevy stretol so sťažnosťami, že finančné prostriedky ministerstva
kultúry sa rozdeľujú na základe projektov (ktoré sa podľa dodatočných informácií poskytnutých slovenskou
vládou predkladajú na jednotlivé kalendárne roky) a pokrývajú len veľmi malú časť nákladov. Navyše, keďže
zadávatelia reklám sa riadia pravidelnými prieskumami, v ktorých sa porovnávajú všetky noviny vrátane
väčších slovenských novín, zameriavajú sa pochopiteľne práve na tie posledné. Podľa osôb hovoriacich po
maďarsky maďarská tlač prežíva len vďaka peniazom prichádzajúcim z Maďarska. A napokon oficiálne zdroje
pripustili, že hoci vychádza aj tlač v regionálnych alebo menšinových jazykoch, na jej vydávanie neexistuje
jednoznačný právny základ. Tlač vydávaná v regionálnych alebo menšinových jazykoch je financovaná
z rozpočtu ministerstva kultúry prostredníctvom osobitného prevodu vyčlenených prostriedkov a v súlade
s pravidlami, ktoré vypracovalo ministerstvo.
269. Podľa názoru Výboru expertov sa tento záväzok v súčasnosti plní. Osoby hovoriace po maďarsky však
vyjadrili obavy súvisiace s neexistenciou jednoznačného právneho základu a štruktúrovanej politiky
financovania. Výbor expertov uznáva, že na podporu publikácií v regionálnom alebo menšinovom jazyku môžu
mať vplyv politické zmeny, ktoré by sa mohli odraziť v plnení povinností vyplývajúcich z charty. Slovenské
orgány by preto mali zvážiť spôsob, ako zlepšiť túto situáciu tak, aby sa zabezpečila pevná báza na
systematické poskytovanie podpory. Výbor expertov ich tiež žiada, aby sa v nasledujúcej periodickej správe
vyjadrili k spôsobu zadávania verejnej reklamy (pozri, mutatis mutandis, už uvedenú prvú hodnotiacu správu
o uplatňovaní charty Španielskom, ods. 573).
„f)

i)

uhrádzať mimoriadne náklady tých médií v regionálnych alebo menšinových
jazykoch, kdekoľvek všeobecne zákon pripúšťa finančnú podporu médií;”

270. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„Odsek 2
Zmluvné strany sa zaväzujú zaručiť slobodu priameho príjmu rozhlasových alebo televíznych vysielaní
susedných krajín v jazyku, ktorý sa používa v rovnakej alebo blízkej podobe regionálneho alebo
menšinového jazyka a nebrániť prenosu rozhlasových a televíznych vysielaní zo susedných krajín v
uvedenom jazyku. Ďalej sa zaväzujú zabezpečiť, aby sa nevyskytli žiadne obmedzenia slobody prejavu
a voľného obehu informácií v tlači používajúcej jazyk v identickej podobe alebo v podobe blízkej
regionálnemu alebo menšinovému jazyku. Výkon uvedenej slobody, pretože obsahuje povinnosti a
zodpovednosti, môže podliehať istým formalitám, podmienkam, obmedzeniam alebo sankciám, ktoré
stanovuje zákon a sú nevyhnutné v demokratickej spoločnosti v záujme národnej bezpečnosti,
územnej celistvosti alebo verejného poriadku na predchádzanie neporiadku a na prevenciu zločinnosti,
ochranu zdravia a morálky, ochranu povesti alebo práv iných, zabránenie šírenia dôverných informácií
alebo na udržanie autority a nestrannosti súdnictva.”

49

Hodnotenie týkajúce sa časti III: maďarčina

271. Informácie poskytnuté vo východiskovej periodickej správe (pozri s. 88) a počas návštevy svedčia o tom,
že v tejto oblasti neexistujú žiadne ťažkosti. Výbor expertov považuje tento záväzok za splnený.
„Odsek 3
Zmluvné strany sa zaväzujú zabezpečiť, aby záujmy užívateľov regionálnych alebo menšinových
jazykov boli zastúpené alebo aspoň zohľadnené v orgánoch, ktoré možno vytvoriť v súlade so
zákonom na účel zaručenia slobody a plurality médií.”
272. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
Článok 12 – Kultúrne činnosti a zariadenia
„Odsek 1
Vo vzťahu ku kultúrnym aktivitám a kultúrnym zariadeniam – najmä ku knižniciam, k videotékam, ku
kultúrnym centrám, k múzeám, archívom, akadémiám, divadlám a ku kinám, ako aj k literárnym dielam
a ku kinematografickej produkcii, k ľudovému kultúrnemu prejavu, festivalom, ku kultúrnemu
priemyslu vrátane, inter alia, použitia nových technológií - zmluvné strany sa zaväzujú na územiach,
kde sa uvedené jazyky používajú, v rozsahu, v akom sú verejné orgány kompetentné, majú právomoci
alebo zohrávajú v tejto oblasti nejakú úlohu:
a)

podporovať prejavy a aktivity charakteristické pre regionálne alebo menšinové jazyky,
ako aj podporovať rozličné prístupy k dielam vytvoreným v týchto jazykoch;”

273. Východisková periodická správa sa zameriava na financujúcu úlohu ministerstva kultúry, najmä jeho
sekcie pre menšinovú kultúru, ktoré je hlavným prvkom politiky slovenskej vlády v oblasti podpory regionálnych
alebo menšinových jazykov (pozri s. 90 a nasl. východiskovej periodickej správy, ktorá obsahuje podrobnú
tabuľku na s. 91). Ministerstvo kultúry taktiež priamo financuje viacero kultúrnych inštitúcií a najmä košické
Divadlo Thália, Jókaiho divadlo v Komárne, Múzeum maďarskej kultúry a Podunajska, Múzeum kultúry
Maďarov na Slovensku nachádzajúce sa v Bratislave a súbor Ifjú Szívek („Mladé srdcia”). Podľa dodatočných
informácií poskytnutých slovenskou vládou ministerstvo kultúry poskytuje finančné prostriedky viacerým
vydavateľstvám, ktoré vydávajú aj literatúru v maďarskom jazyku (Kalligram s.r.o., Lilium Aurum s.r.o., NAP
Kiadó s.r.o., LOAR s.r.o., Madách-Posonium s.r.o., Petit Press s.r.o., Gabriel Méry-RATIO, Francis Attila-AB
Art a KT s.r.o.).
274. Výbor expertov však dostal sťažnosti, podľa ktorých je táto podpora motivovaná politicky a nemá žiadny
právny základ.
275. Výbor expertov považuje tento záväzok za splnený, ale v nasledujúcej periodickej správe by uvítal
vyjadrenia k uvedeným sťažnostiam.
„b)

v rozličnej forme podporovať v iných jazykoch prístup k dielam vytvoreným v
regionálnych alebo menšinových jazykoch napomáhaním a rozvojom prekladateľskej
aktivity, dabingu, post-synchronizácie a výrobou titulkov,

c)

podporovať v regionálnych alebo menšinových jazykoch prístup k dielam vytvoreným v
iných jazykoch napomáhaním a rozvojom prekladateľskej aktivity, dabingu, postsynchronizácie a výrobou titulkov;”

276. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
“d)

zabezpečiť, aby organizácie zodpovedné za vyvíjanie a podporovanie rôznych foriem
kultúrnych aktivít brali primeraný ohľad na začlenenie poznatkov a používanie
regionálnych alebo menšinových jazykov a kultúr do aktivít, ktoré organizujú alebo
ktoré podporujú;”

50

Hodnotenie týkajúce sa časti III: maďarčina

277. Vo východiskovej periodickej správe (pozri s. 90) sa opisujú hlavné prvky systému, ktorý ministerstvo
kultúry zaviedlo s cieľom podporovať regionálne alebo menšinové jazyky. Tento systém tvoria najmä
usmernenia na poskytovanie a zúčtovanie dotácií a organizačný a rokovací poriadok Komisie účelového
transferu na podporu kultúry menšín. Úlohou tejto komisie, ktorú tvoria najmä zástupcovia jednotlivých
dotknutých menšín (pozri ods. 279), je vyhodnocovať žiadosti o poskytnutie finančných prostriedkov od
jednotlivých skupín používateľov menšinových jazykov, a väčšinovým hlasovaním vypracúvať pre ministra
odporúčania o výške dotácií, ktoré by sa mali prideliť. Zdá sa teda, že tento záväzok je splnený.
„e)

presadzovať opatrenia, aby organizácie zodpovedné za vyvíjanie a podporovanie
kultúrnych aktivít mali k dispozícii personál dokonale ovládajúci príslušný regionálny
alebo menšinový jazyk, ako aj jazyk(y) ostatných obyvateľov;”

278. Podľa dodatočných informácií poskytnutých slovenskou vládou bude za výber personálu uvedeného
v tomto záväzku zodpovedný Kabinet kultúr národnostných menšín, ktorý má byť vytvorený v rámci Národného
osvetového centra, organizácie v zriaďovateľskej pôsobnosti ministerstva kultúry. Výbor expertov však nedostal
žiadne informácie o pracovníkoch, ktorých majú v súčasnosti k dispozícii orgány zodpovedné za organizáciu
alebo podporu takýchto aktivít. Preto žiada slovenské orgány, aby tieto informácie poskytli v nasledujúcej
správe.
„f)

podporovať priamu účasť zástupcov užívateľov daného regionálneho alebo
menšinového jazyka pri vytváraní kultúrnych zariadení a plánovaní kultúrnych aktivít;”

279. Komisiu účelového transferu na podporu kultúry menšín, ktorá je poradným orgánom ministra kultúry o
týchto otázkach (pozri ods. 227), tvorí 11 zástupcov dotknutých menšín, ktorých menuje minister kultúry.
Tajomník komisie je zamestnancom ministerstva kultúry. Komisia má subkomisie pre jednotlivé menšiny.
Každá subkomisia má za úlohu vypracovať priority a navrhnúť konkrétnu výšku podpory, ktorú má komisia
prideliť pre danú menšinu (pozri východiskovú periodickú správu, s. 42). Zdá sa, že tento záväzok je splnený.
„g)

napomáhať a/alebo uľahčiť vytvorenie jedného alebo viacerých orgánov poverených
zbierať, archivovať a uvádzať alebo vydávať diela vytvorené v regionálnych alebo
menšinových jazykoch;”

280. Podľa dodatočných informácií poskytnutých slovenskou vládou ministerstvo kultúry udeľuje granty na
podporu činnosti mimovládnych organizácií, ktorých úlohou je zhromažďovať, archivovať a uverejňovať diela
v regionálnych alebo menšinových jazykoch. Jednou z najvýznamnejších inštitúcií, ktorá plní túto úlohu, je
Fórum inštitút pre výskum menšín v Šamoríne, ktorý v roku 2003 dostal od ministerstva kultúry 880 000 Sk.
Výboru expertov nie je jasné, akým spôsobom tento inštitút vykonáva činnosti uvedené v tomto záväzku
s osobitným zreteľom na maďarský jazyk. Výbor expertov preto nemôže urobiť záver a žiada slovenské orgány,
aby tento bod objasnili v nasledujúcej periodickej správe.
„Odsek 2
V oblastiach, kde sa tradične nepoužívajú regionálne alebo menšinové jazyky, zmluvné strany sa
zaväzujú, ak na to oprávňuje počet užívateľov regionálneho alebo menšinového jazyka, umožniť,
podporiť a/alebo zabezpečiť vhodné kultúrne aktivity alebo zariadenia podľa predchádzajúceho
odseku.”
281. V tejto súvislosti sa slovenská vláda obmedzila len na zmienku o budúcom Kabinete kultúr
národnostných menšín (pozri ods. 278). Táto informácia nie je postačujúca na to, aby Výbor expertov mohol
urobiť záver k tomuto bodu. Slovenské orgány by preto mali poskytnúť ďalšie informácie v nasledujúcej
periodickej správe.
„Odsek 3
Zmluvné strany sa zaväzujú pri uplatňovaní svojej kultúrnej politiky v zahraničí vytvoriť vhodný
priestor aj regionálnym alebo menšinovým jazykom a ich kultúrnym prejavom.”
282. Podľa dodatočných informácií poskytnutých slovenskou vládou súbor Ifjú Szívek („Mladé srdcia”), ktorý
riadi priamo ministerstvo kultúry, prezentuje maďarský jazyk a kultúru na Slovensku nielen v susednom
Maďarsku, ale aj v iných krajinách. Súbor v posledných rokoch uskutočnil napr. turné po Spojených štátoch
a Austrálii. Ministerstvo kultúry prispelo na turné po Spojených štátoch sumou 1 200 000 Sk.

51

Hodnotenie týkajúce sa časti III: maďarčina

283. Okrem toho Výbor expertov dostal počas návštevy turistické brožúry a mapy zamerané na propagáciu
prírodných krás slovensko-maďarského pohraničného regiónu. Niektoré z nich sú publikované v trojjazyčnej
slovensko-maďarsko-anglickej verzii, ďalšie sú k dispozícii aj v maďarčine.
284. Výbor expertov považuje tento záväzok za splnený. Zdôrazňuje, že obzvlášť vhodnou praxou je
vydávanie turistických brožúr zvýrazňujúcich multikulturálnu povahu oblastí, kde tradične žijú používatelia
menšinových jazykov, pričom sa poskytuje primeraný priestor aj pre daný regionálny alebo menšinový jazyk (v
tomto prípade maďarčinu).
Článok 13 – Hospodársky a spoločenský život
„Odsek 1
Vo vzťahu k ekonomickým a sociálnym aktivitám sa zmluvné strany na celom svojom území zaväzujú:
a)

vylúčiť zo svojho právneho poriadku všetky ustanovenia, ktoré bezdôvodne zakazujú
alebo obmedzujú používanie regionálnych alebo menšinových jazykov v dokumentoch
týkajúcich sa ekonomického alebo sociálneho života, najmä v pracovných zmluvách a v
technických dokumentoch, ako sú návody na používanie výrobkov alebo zariadení;”

285. Podľa východiskovej periodickej správy (pozri s. 93) v slovenskom právnom poriadku neexistuje žiadne
ustanovenie typu uvedeného v tomto záväzku a v tejto súvislosti výbor nedostal žiadne sťažnosti. Zdá sa však,
že § 8 zákona č. 270/1995 o štátnom jazyku ukladá povinnosť používať slovenčinu v rade prípadov, ktoré sú
relevantné na účely tohto záväzku, ako sú: právne dokumenty v pracovnoprávnom vzťahu, finančná
a technická dokumentácia, stanovy združení, spolkov a obchodných spoločností. Evidentne sa to javí ako
obmedzenie používania regionálneho alebo menšinového jazyka, akým je napr. maďarčina. Slovenské orgány
neposkytli Výboru expertov žiadne zdôvodnenie tohto obmedzenia. Výbor expertov preto považuje tento
záväzok za nesplnený.
Výbor expertov vyzýva príslušné orgány, aby z právneho poriadku vylúčili všetky ustanovenia, ktoré
bezdôvodne zakazujú alebo obmedzujú používanie regionálnych alebo menšinových jazykov v
dokumentoch týkajúcich sa ekonomického alebo sociálneho života.

„b)

zakázať uvádzanie klauzúl vylučujúcich alebo obmedzujúcich používanie regionálnych
alebo menšinových jazykov v interných predpisoch podnikov a v osobných spisoch
aspoň medzi užívateľmi rovnakého jazyka;”

286. Výbor expertov nebol informovaný o žiadnom takomto zákaze. Výbor expertov preto považuje tento
záväzok za nesplnený.
„c)

postaviť sa proti postupom, ktoré smerujú k odradeniu od používania regionálnych
alebo menšinových jazykov v oblasti ekonomických a sociálnych aktivít;”

287. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 2
Vo vzťahu k ekonomickým a sociálnym aktivitám sa zmluvné strany zaväzujú, ak sú verejné orgány na
to kompetentné, na územiach, kde sa používajú regionálne alebo menšinové jazyky, a ak je to možné:
c)

zabezpečiť, aby zariadenia sociálnej starostlivosti, ako nemocnice, domovy dôchodcov
a útulky, poskytovali možnosť prijatia a opatrovania vo vlastnom jazyku tým osobám,
ktoré používajú regionálny alebo menšinový jazyk, ak tieto potrebujú opateru zo
zdravotných dôvodov, z dôvodu vysokého veku alebo z iných dôvodov;”

288. Paragraf 8 ods. 4 zákona č. 270/1995 o štátnom jazyku ustanovuje:

52

Hodnotenie týkajúce sa časti III: maďarčina

“Celá agenda zdravotníckych zariadení sa vedie v štátnom jazyku. Styk zdravotníckeho personálu s pacientmi
sa vedie spravidla v štátnom jazyku; ak ide o občana alebo cudzinca neovládajúceho štátny jazyk, aj v jazyku,
v ktorom sa možno s pacientom dorozumieť.”
289. Výbor expertov je toho názoru, že pokiaľ toto ustanovenie povoľuje v zdravotníckych zariadeniach
komunikáciu v inom ako štátnom jazyku len v prípade, že dotknutá osoba neovláda slovenský jazyk, je v
rozpore so záväzkom, ktorý prijala Slovenská republika. Na druhej strane sa zdá, že záväzok sa v praxi do istej
miery implementuje, najmä pokiaľ ide o maďarský jazyk, ktorý ovládajú mnohí lekári a ošetrujúci personál
(pozri aj s. 93 východiskovej periodickej správy, v ktorej sa všeobecne tvrdí, že zariadenia poskytujúce sociálne
služby zabezpečujú príjem a starostlivosť o svojich klientov v ich jazykoch). Takisto platí, že niektorí starší ľudia
z maďarskej jazykovej oblasti nie vždy dostatočne ovládajú slovenčinu a preto sa na nich môže vzťahovať
uvedené zákonné ustanovenie. Odhliadnuc od právneho aspektu sa však Výbor expertov počas návštevy
stretol aj so sťažnosťami, podľa ktorých v tejto oblasti neexistuje žiadna štruktúrovaná politika.
290. Hoci nie je jasné, či medzi zdravotnícke zariadenia uvádzané v § 8 ods. 4 zákona č. 270/1995 o štátnom
jazyku patria aj domovy dôchodcov a útulky, a napriek tomu, že osoby hovoriace po maďarsky maďarčinu
v praxi skutočne používajú (v zjavnom rozpore so zákonom), článok 13 ods. 2 písm. c) podľa názoru Výboru
expertov požaduje, aby príslušné orgány zabezpečili určité výsledky. Riadne uplatňovanie slovenskej
legislatívy by však bránilo dosiahnutiu týchto výsledkov a osobám hovoriacim po maďarsky by uprelo možnosti,
ktoré im tento článok má zaručiť. Výbor expertov preto tento záväzok považuje za nesplnený.

Výbor expertov nabáda slovenské orgány, aby oficiálne zabezpečili, že zariadenia poskytujúce
sociálnu starostlivosť, ako sú nemocnice, domovy dôchodcov a útulky, môžu pri prijímaní
a poskytovaní starostlivosti dotknutým osobám používať maďarčinu aj v prípade, že tieto ovládajú
slovenčinu, a aby prijali štruktúrovanú politiku zameranú na zabezpečenie tejto možnosti v praxi
vo všetkých oblastiach, kde sú osoby hovoriace po maďarsky tradične prítomné v dostatočnom
počte na účely tohto záväzku.

Článok 14 – Cezhraničná spolupráca
„Zmluvné strany sa zaväzujú:
a)

uplatňovať platné dvojstranné a mnohostranné dohody, ktorými sú viazané aj štáty, v
ktorých sa používa rovnaký jazyk v identickej alebo blízkej podobe, alebo ak je to
potrebné, snažiť sa o uzavretie takých dohôd, ktoré by mali podporiť kontakty medzi
užívateľmi rovnakého jazyka v príslušných štátoch v oblasti kultúry, vzdelávania,
informácií, odbornej prípravy a celoživotného vzdelávania;”

291. Zmluva medzi Maďarskou republikou a Slovenskou republikou o dobrom susedstve a priateľskej
spolupráci bola uzavretá v Paríži dňa 19. marca 1995 a nadobudla platnosť 15. mája 1996. Článok 15 zmluvy
obsahuje rozsiahle ustanovenia venované ochrane menšín a príslušných menšinových jazykov. V nadväznosti
na túto zmluvu bolo vytvorených jedenásť spoločných slovensko-maďarských komisií. Jedna z nich je
špecificky zameraná na menšiny, zatiaľ čo iné sa vzťahujú na oblasti, ktoré sú tiež relevantné z hľadiska charty
(ako je vzdelávanie, kultúra, tlač alebo zdravotníctvo; pozri aj s. 94 východiskovej periodickej správy).
Nevyskytli sa žiadne sťažnosti na uplatňovanie tejto zmluvy. Výbor expertov považuje tento záväzok za
splnený.
„b)

umožniť a/alebo podporiť cezhraničnú spoluprácu najmä medzi regionálnymi alebo
miestnymi orgánmi v prospech regionálnych alebo menšinových jazykov, na územiach
ktorých sa používa rovnaký jazyk v identickej alebo blízkej podobe.”

292. „Dohoda medzi vládou Slovenskej republiky a vládou Maďarskej republiky o cezhraničnej spolupráci
medzi územnými celkami alebo orgánmi” bola uzavretá v apríli 2001. Podľa východiskovej periodickej správy
(pozri s. 94) sa tak povzbudzujú cezhraničné kontakty v oblasti kultúry, školstva, informácií, odbornej prípravy
a celoživotného vzdelávania. Na základe článku 8 dohody bola vytvorená medzivládna spoločná slovenskomaďarská komisia pre cezhraničnú spoluprácu. Rada Európy s prispením slovenského ministerstva vnútra
podporila medzinárodnú konferenciu o slovensko-maďarskej spolupráci, ktorá sa v septembri 1999 konala
v Lučenci (Slovensko) a v Salgótarjáne (Maďarsko).
53

Hodnotenie týkajúce sa časti III: maďarčina

293. Vo východiskovej periodickej správe sa uvádza, že slovensko-maďarská cezhraničná spolupráca sa
dobre rozvíja, čo potvrdzuje aj skutočnosť, že na obidvoch stranách hranice v poslednom období vzniklo
niekoľko „euroregiónov”, z ktorých niektoré sa rozprestierajú na území viacerých krajín (pozri s. 95
východiskovej periodickej správy). Bolo vytvorených aj viacero tzv. mikroregiónov, ktoré tvoria susediace
pohraničné obce.
294. Informácie, ktoré získal Výbor expertov počas návštevy, potvrdzujú existenciu intenzívnej ekonomickej aj
kultúrnej spolupráce na miestnej úrovni; výbor však dostal aj sťažnosť, že až na isté finančné prostriedky
pridelené ministerstvom kultúry na ňu slovenské ústredné orgány finančne neprispievajú. Výbor expertov
považuje tento záväzok za splnený, ale v nasledujúcej periodickej správe by uvítal vyjadrenia k uvedenej
sťažnosti.

54

Hodnotenie týkajúce sa časti III: nemčina

2.2.3

Hodnotenie uplatňovania časti III v prípade nemeckého jazyka

3

Článok 8 – Vzdelávanie
„Odsek 1
V oblasti vzdelávania sa zmluvné strany zaväzujú na územiach, kde sa také jazyky používajú, podľa
situácie každého z týchto jazykov a bez ujmy na výučbe oficiálneho(ych) jazyka(ov) štátu:
a)

i)

umožniť predškolskú výchovu v príslušných regionálnych alebo menšinových jazykoch,

ii)

umožniť, aby prevažná časť predškolskej výchovy bola zabezpečená v príslušných
regionálnych alebo menšinových jazykoch, alebo

iii)

prijať jedno z vyššie uvedených opatrení podľa bodov i a ii aspoň pre žiakov z
rodín, ktoré prejavia záujem, za predpokladu dostatočného počtu žiakov;”

295. Podľa informácií vo východiskovej periodickej správe (pozri s. 24) existuje len jedna materská škola,
v ktorej sa popri slovenčine čiastočne používa aj nemčina. Na základe informácií, ktoré má Výbor expertov
k dispozícii, táto ponuka jednoznačne nestačí na uspokojenie požiadaviek osôb hovoriacich po nemecky,
o ktorých Výbor expertov informovali počas návštevy. Výbor expertov považuje tento záväzok za nesplnený.

Výbor expertov nabáda slovenské orgány, aby zabezpečili aspoň podstatnú časť predškolskej
výchovy v nemčine pre žiakov, ktorých rodiny o to požiadajú, ak sa ich počet považuje za
dostatočný.

„b)

iii)

zabezpečiť, aby na základnom stupni bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov;”

296. Podľa informácií poskytnutých vo východiskovej periodickej správe (pozri s. 25) existuje 5 základných
škôl s triedami, v ktorých sa ako vyučovací jazyk používa nemčina aj slovenčina, a 1 základná škola, ktorá ako
vyučovací jazyk používa najmä nemčinu. Podľa údajov vo východiskovej periodickej správe v školskom roku
2001/2002 navštevovalo tieto školy 1 001 žiakov.
297. Podľa sťažností, ktoré Výbor expertov dostal počas návštevy, je dokonca aj v miestach relatívne vysokej
koncentrácie osôb hovoriacich po nemecky ťažké získať prístup k primeranému vyučovaniu nemčiny počas
celého základného vzdelávania, ktoré by zodpovedalo špecifickým potrebám žiakov s nemčinou ako
materinským jazykom. Navyše pre prvý a druhý ročník nie sú údajne k dispozícii žiadne učebné materiály.
298. Výbor expertov poukazuje na tieto sťažnosti a zdôrazňuje, že je dôležité prispôsobiť vyučovanie nemčiny
v súlade s príslušnou metodikou a učebnými cieľmi pre žiakov, ktorí majú alebo by chceli mať nemčinu ako
materinský jazyk. Výbor expertov žiada slovenské orgány, aby sa k tomuto bodu vyjadrili v nasledujúcej
periodickej správe.
„c)

3

i)

umožniť vyučovanie na stredných školách v príslušných regionálnych alebo
menšinových jazykoch; alebo

ii)

umožniť, aby prevažná časť vyučovania na stredných školách bola zabezpečená v
regionálnych alebo menšinových jazykoch, alebo

iii)

zabezpečiť, aby na stredných školách stupni bolo vyučovanie príslušných
regionálnych alebo menšinových jazykov neoddeliteľnou súčasťou študijných
osnov;”

Citované ustanovenia uvedené tučnou kurzívou predstavujú záväzky, ktoré prijala Slovenská republika.

55

Hodnotenie týkajúce sa časti III: nemčina

299. Vo východiskovej periodickej správe sa nehovorí o žiadnom stredoškolskom vzdelávaní, v ktorom je
vyučovanie nemčiny neoddeliteľnou súčasťou študijných osnov. Počas návštevy bol však Výbor expertov
informovaný o existencii tzv. nemeckého gymnázia v Bratislave s vyčlenenými triedami v Košiciach, kde je
možné získať Abitur (maturitu) v nemčine, ktorá sa uznáva aj v Nemecku. Výbor expertov bol však
informovaný, že vyčlenené triedy v Košiciach, ktoré slúžia pre región tradične obývaný osobami hovoriacimi po
nemecky, neprihliadajú na špecifické potreby detí, pre ktoré je nemčina materinským jazykom (pozri ods. 297
a 298). Výbor expertov žiada slovenské orgány, aby sa k tomuto bodu vyjadrili v nasledujúcej periodickej
správe.
„d)

i)

umožniť vyučovanie na odborných školách v príslušných regionálnych alebo
menšinových jazykoch, alebo

ii)

umožniť, aby prevažná časť vyučovania na odborných školách bola zabezpečená v
príslušných regionálnych alebo menšinových jazykoch, alebo

iii)

zabezpečiť, aby na odborných školách bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov;”

300. Vychádzajúc z informácií poskytnutých Výboru expertov na Slovensku zrejme neexistuje žiadna odborná
alebo technická škola, ktorá by poskytovala výučbu nemčiny ako neoddeliteľnú súčasť učebných osnov. Výbor
expertov považuje tento záväzok za nesplnený.

Výbor expertov nabáda slovenské orgány, aby vypracovali ponuku technického a odborného
vzdelávania zabezpečujúceho vyučovanie nemčiny ako neoddeliteľnú súčasť učebných osnov.

„e)

i)

umožniť vyučovanie na univerzitách a na iných vysokých školách v príslušných
regionálnych alebo menšinových jazykoch, alebo”

ii)

zabezpečiť prostriedky na štúdium týchto jazykov ako odborných predmetov
univerzitného a iného vysokoškolského štúdia;”

301. Nemčina sa vyučuje na Katedre germanistiky Filozofickej fakulty a na Pedagogickej fakulte Univerzity
Konštantína Filozofa v Nitre, na Katedre germanistiky, nederlandistiky a škandinavistiky a Katedre nemeckého
jazyka a literatúry Univerzity Komenského v Bratislave, na Prešovskej univerzite v Prešove a na Katolíckej
univerzite v Ružomberku. Výbor expertov považuje tento záväzok za splnený.
„f)

i)

zabezpečiť poskytnutie priebežného vzdelávania alebo vzdelávacích kurzov pre
dospelých prevažne alebo úplne v regionálnych alebo menšinových jazykoch, alebo”

ii)

umožniť, aby sa tieto jazyky stali predmetmi vzdelávania dospelých alebo
súčasťou priebežného vzdelávania;”

302. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver a žiada slovenské orgány, aby sa k plneniu tohto záväzku vyjadrili v nasledujúcej periodickej správe.
„g)

prijať opatrenia na zabezpečenie vyučovania dejín a kultúry, ktoré ovplyvnili regionálny
alebo menšinový jazyk;”

303. Výbor expertov v prvom rade pripomína, že tento záväzok sa týka nielen vzdelávania žiakov hovoriacich
regionálnym alebo menšinovým jazykom, ale aj vzdelávania osôb nehovoriacich týmito jazykmi, s dôrazom na
osobitné dejiny a tradície a ich odraz v regionálnych alebo menšinových jazykoch používaných na relevantnom
území. Zvyčajne to znamená, že do celoštátnych učebných osnov, alebo aspoň do osnov pre slovensky
hovoriacich žiakov na dotknutých územiach, sa zaradia prvky dejín a kultúry, ktoré sa odrážajú v
regionálnom alebo menšinovom jazyku (pozri druhú hodnotiacu správu o uplatňovaní charty Chorvátskom,
ECRML 2005 (3), ods. 100).
304. V tejto súvislosti Výbor expertov dostal len veľmi málo informácií. Počas návštevy sa však objavili aj
zmienky o tom, že na Slovensku stále existujú výrazné predsudky proti užívateľom nemeckého jazyka, a že
56

Hodnotenie týkajúce sa časti III: nemčina

historický kontext 20. storočia ešte stále rezonuje spôsobom, ktorý je pre nich nepriaznivý (pozri aj ods. 19).
Z tohto dôvodu Výbor expertov pripisuje osobitný význam tomuto záväzku v prípade nemčiny ako dôležitej
súčasti snáh o zvyšovanie povedomia väčšinového po slovensky hovoriaceho obyvateľstva (pozri ods. 303).
Výbor expertov preto nemôže v tejto súvislosti urobiť záver a žiada slovenské orgány o poskytnutie ďalších
informácií v nasledujúcej periodickej správe.
„h)

zabezpečiť základné a ďalšie vzdelávanie učiteľov potrebných na realizáciu tých
písmen od a) po g), ktoré zmluvná strana prijala;”

305. Slovenské orgány poskytli v tejto súvislosti len málo informácií a v podstate sa zmienili len o už
uvedených univerzitných katedrách (pozri ods. 301) a o skutočnosti, že vzdelávanie učiteľov pre prvý stupeň
základných škôl sa zabezpečuje predovšetkým prostredníctvom štúdia germanistiky na Univerzite Konštantína
Filozofa v Nitre. Počas návštevy Výbor expertov dostal sťažnosti o absencii riadneho systému vzdelávania
učiteľov nemeckého jazyka v SR a o tom, že neexistujú vhodné učebnice. Poukazovalo sa aj na skutočnosť, že
v niektorých obciach je nedostatok učiteľov pre základné školy, a že osoby hovoriace po nemecky musia preto
využívať učiteľov na dôchodku zo susedných obcí. Neboli poskytnuté žiadne informácie týkajúce sa ďalšieho
vzdelávania učiteľov.
306. Výbor expertov konštatuje, že v tejto oblasti jednoznačne existuje nedostatok učiteľov a že v nej
absentuje seriózne plánovanie. Preto považuje tento záväzok za nesplnený.

Výbor expertov nabáda slovenské orgány, aby naplánovali a zabezpečili základné aj ďalšie
vzdelávanie učiteľov v rozsahu potrebnom na splnenie záväzkov, ktoré SR prijala v rámci článku 8.

„i

vytvoriť jeden alebo viac kontrolných orgánov zodpovedných za kontrolu prijatých
opatrení a za pokrok dosiahnutý pri zavádzaní alebo rozvoji výučby regionálnych alebo
menšinových jazykov a vypracovanie pravidelných správ o svojich zisteniach, ktoré sa
zverejnia.”

307. Zdá sa, že neexistuje žiadny orgán, ktorý by bol konkrétne zodpovedný za kontrolu prijatých opatrení
a pokroku dosiahnutého pri zavádzaní alebo rozvoji výučby regionálnych alebo menšinových jazykov alebo
v týchto jazykoch, a za vypracúvanie pravidelných správ o svojich zisteniach, ktoré sa zverejnia. Výbor
expertov považuje tento záväzok za nesplnený.

Výbor expertov nabáda slovenské orgány, aby zriadili orgán dohľadu zodpovedný za kontrolu
prijatých opatrení a pokroku dosiahnutého pri zavádzaní alebo rozvoji výučby regionálnych alebo
menšinových jazykov, ktorými sa hovorí na Slovensku, alebo výučby v týchto jazykoch, a za
vypracúvanie pravidelných správ, ktoré sa zverejnia.

Článok 9 – Súdnictvo
308. Ako vyplýva z posúdenia predbežnej otázky súvisiacej s 20-percentnou hranicou (pozri ods. 40-47),
článok 9 sa vzťahuje aj na tie oblasti, kde je počet osôb hovoriacich po nemecky nižší ako 20%, ale je pritom
dostatočný na účely uplatňovania článku 9 charty. Uznávajú to aj samotné slovenské orgány. Ďalej, ako
Výboru expertov potvrdili oficiálne zdroje, súdne obvody sa nezhodujú s územiami obcí, na ktoré sa vzťahuje
20-percentná hranica. Treba prihliadnuť aj na skutočnosť, že osoby hovoriace po nemecky tvoria 20%
obyvateľstva len v jednej obci (pozri aj ods. 45).
„Odsek 1
Zmluvné strany sa zaväzujú v súdnych obvodoch, v ktorých počet užívateľov regionálnych alebo
menšinových jazykov sídliacich na tomto území odôvodňuje prijatie nižšie uvedených opatrení, podľa
57

Hodnotenie týkajúce sa časti III: nemčina

situácie jednotlivých jazykov a za podmienky, že využitie možností uvedených v tomto odseku nebude
sudca pokladať za prekážku riadneho výkonu súdnictva:
a)

v trestnom konaní:
ii)

zaručiť obžalovanému právo používať jeho regionálny alebo menšinový jazyk,
a/alebo

iii)

zabezpečiť, aby sa žiadosti a dôkazy, písomné alebo ústne, nepokladali za
neprijateľné len z dôvodu, že boli predložené v regionálnom alebo menšinovom
jazyku, a/alebo

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky;”
309. Paragraf 2 ods. 14 Trestného poriadku ustanovuje, že „Každý je oprávnený používať pred orgánmi
činnými v trestnom konaní svoj materinský jazyk”. Navyše, podľa § 28 Trestného poriadku, „Ak treba
pretlmočiť obsah výpovede alebo písomnosti alebo ak obvinený vyhlási, že neovláda jazyk, v ktorom sa
konanie vedie, priberie sa tlmočník; tlmočník môže byť súčasne zapisovateľom”. Podľa východiskovej
periodickej správy sa tieto ustanovenia vzťahujú aj na obdobie predchádzajúce začatiu trestného stíhania,
najmä na podanie trestného oznámenia podľa § 59 v spojení s § 158 ods. 1 Trestného poriadku.
310. Podľa dodatočných informácií poskytnutých Výboru expertov však slovenská vláda výslovne uviedla, že
tlmočenie do regionálneho alebo menšinového jazyka alebo z tohto jazyka sa poskytuje len vtedy, ak obvinený
dostatočne neovláda slovenský jazyk.
311. Okrem toho § 55 ods. 3 Trestného poriadku ustanovuje:
„V slovenskom jazyku sa spíše aj zápisnica o výpovedi osoby, ktorá nevie po slovensky; ak záleží na
doslovnom znení výpovede, zapíše zapisovateľ alebo tlmočník do zápisnice príslušnú časť výpovede tiež v
jazyku, v ktorom táto osoba vypovedá.”
312. Podľa relevantnej judikatúry, ako sa hovorí vo východiskovej periodickej správe (pozri s. 31 a nasl.), to
znamená, že tlmočník sa musí pribrať a štát musí znášať s tým spojené trovy len v prípade, že osoba
podávajúca výpoveď neovláda slovenčinu. Podobne treba poskytnúť aj preklad všetkých listinných dôkazov,
ktoré sú v inom ako slovenskom jazyku. Inými slovami, zdá sa, že žiadosti a dôkazy v regionálnom alebo
menšinovom jazyku vrátane nemčiny nie sú prijateľné, ak ich predkladateľ ovláda slovenský jazyk.
313. Zdá sa, že neexistuje žiadne konkrétne ustanovenie vzťahujúce sa na písomné svedectvá alebo žiadosti
v akejkoľvek forme.
314. Podľa názoru Výboru expertov nie je jasné, aký je presný rozsah uvedeného práva použiť svoj
materinský jazyk v trestnom konaní. Z praktických informácií získaných počas návštevy možno usudzovať, že
sudca, prokurátor alebo policajt venuje pozornosť tomu, či obvinený dostatočne ovláda slovenčinu. Aj
v prípade, že obvinený dostatočne ovláda slovenčinu, mu sudca na základe vlastnej úvahy môže povoliť
tlmočníka, čo by s veľkou pravdepodobnosťou aj urobil. Zostáva však skutočnosťou, že právo obvineného
použiť svoj regionálny alebo menšinový jazyk bez ohľadu na stupeň ovládania slovenčiny nie je zrejme
jednoznačne zaručené. Navyše oficiálne zdroje počas návštevy Výbor expertov informovali, že v predvolaniach
sa jazykové práva nespomínajú, keďže sa predpokladá, že ich všetci poznajú. Vo vznesení obvinenia sa síce
spomína všeobecné právo na tlmočenie, ale príslušný policajt jednoducho sám vyhodnotí, či osoba potrebuje
tlmočníka.
315. Na druhej strane podľa dodatočných informácií, ktoré Výboru expertov poskytli slovenské orgány,
niektorí pracovníci súdov by boli schopní použiť nemčinu v súdnom konaní. Zdá sa, že to potvrdzujú aj údaje
poskytnuté Výboru expertov ministerstvom spravodlivosti, ktoré hovoria o počte sudcov a administratívnych
pracovníkov s určitou znalosťou nemčiny v mnohých súdnych obvodoch (pozri prílohu II k východiskovej
periodickej správe), aj keď ich rozloženie je pomerne nevyvážené. Ako vyplýva z týchto tabuliek, v niektorých
prípadoch (napr. v Banskej Bystrici) je počet pracovníkov súdov s určitou znalosťou nemčiny oveľa vyšší ako
počet pracovníkov súdov ovládajúcich maďarčinu, hoci sa neuvádza porovnanie veľkosti skupín používateľov
obidvoch jazykov. Zdá sa však, že nemčina sa v konaní pred súdmi v praxi nepoužíva.
316. Výbor expertov považuje tento záväzok za nesplnený.
58

Hodnotenie týkajúce sa časti III: nemčina

Výbor expertov nabáda slovenské orgány, aby:
- zaručili právo obvineného používať nemecký jazyk v trestnom konaní nezávisle od toho, či ovláda
aj slovenčinu, a aby zabezpečili, že obvinený je o tomto práve konkrétne poučený hneď na
začiatku trestného stíhania,
- prijali právnu úpravu umožňujúcu predkladať žiadosti a dôkazy aj v nemčine a zaručujúcu, že
používanie tlmočníkov a prekladov v prípade potreby nebude pre dotknutú osobu znamenať
žiadne ďalšie výdavky ani vtedy, ak ovláda slovenčinu.

„b)

v občianskoprávnom konaní:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov,
c)

v konaní pred súdmi v správnych veciach:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov;”
317. Paragraf 18 Občianskeho súdneho poriadku ustanovuje:
„Účastníci majú v občianskom súdnom konaní rovnaké postavenie. Majú právo konať pred súdom vo svojej
materčine. Súd je povinný zabezpečiť im rovnaké možnosti na uplatnenie ich práv.”
318. Navyše, § 141 ods. 2 Občianskeho súdneho poriadku ustanovuje, že:
„Trovy dôkazov, ktoré nie sú kryté preddavkom, ako aj hotové výdavky ustanoveného zástupcu, ktorý nie je
advokátom, a trovy spojené s tým, že účastník koná vo svojej materčine, platí štát.”
319. Podľa informácií poskytnutých vo východiskovej periodickej správe (pozri s. 33) sa vyššie uvedené
ustanovenia Občianskeho súdneho poriadku vzťahujú aj na konanie pred správnymi súdmi.
320. Možnosť pribrať tlmočníka bez dodatočných nákladov s cieľom umožniť strane v občianskoprávnom
alebo správnom konaní použiť svoj materinský jazyk potvrdzuje aj judikatúra (pozri s. 33 východiskovej
periodickej správy). Avšak podľa viacerých zdrojov, vrátane oficiálnych, tieto ustanovenia predstavujú
uplatnenie všeobecného práva osôb nehovoriacich po slovensky na tlmočenie v občianskoprávnom (a
správnom) konaní, ktoré zaručuje článok 47 ods. 4 Ústavy SR, ale ktoré nie je k dispozícii osobám
používajúcim regionálny alebo menšinový jazyk ovládajúcim aj slovenčinu.
321. Podľa informácií, ktoré dostal Výbor expertov, sa v občianskoprávnom ani správnom konaní nemčina
v praxi nepoužíva. Výbor expertov považuje tieto záväzky za nesplnené.

59

Hodnotenie týkajúce sa časti III: nemčina

Výbor expertov nabáda slovenské orgány, aby v legislatíve výslovne ustanovili, že vždy, keď je
strana povinná osobne vystúpiť pred súdom v občianskoprávnom alebo správnom konaní, môže
používať nemecký jazyk bez toho, že by jej tým vznikli dodatočné výdavky, a že dôkazy
a dokumenty možno predkladať v nemčine, v prípade potreby prostredníctvom tlmočníkov
a prekladov, aj keď osoba hovoriaca po nemecky ovláda slovenský jazyk.

„d)

prijať opatrenia, ktoré zabezpečia, že uplatnenie písmena b) bodov i, ii a písmena c)
bodov i, ii a každé potrebné využitie tlmočníkov a prekladov nebude mať za následok
vznik dodatočných nákladov dotknutých osôb.”

322. Vo svetle záverov týkajúcich sa článku 9 ods. 1 písm. a) bodu ii, písm. a) bodu iii, písm. b) bodu ii, písm.
b) bodu iii, písm. c) bodu ii, písm. c) bodu iii Výbor expertov považuje tento záväzok za nesplnený.

Článok 10 – Správne orgány a verejné služby
Predbežná poznámka
323. Na základe poskytnutých informácií sa Výbor expertov domnieva, že 20-percentné pravidlo je priamo
relevantné práve pre sféru miestnych orgánov štátnej správy a samosprávy. Zdá sa teda, že relevantná
legislatíva sa nevzťahuje na regionálne orgány, s tým dôsledkom, že používanie regionálnych alebo
menšinových jazykov nie je pred nimi oficiálne povolené. Hoci Ústava SR ustanovuje, že „Občanom patriacim k
národnostným menšinám alebo etnickým skupinám sa za podmienok ustanovených zákonom zaručuje aj
právo používať ich jazyk v úradnom styku” (pozri článok 34 ods. 2 písm. b)), podľa slovenského právneho
poriadku nie je oficiálne možné uplatňovať niektoré relevantné ustanovenia v prípadoch, že táto hranica nie je
dosiahnutá. To znamená, že existuje formálna prekážka k riadnemu plneniu týchto záväzkov.
324. Odhliadnuc od ďalších problémov, náležité dodržiavanie ďalej uvedených záväzkov nevyhnutne
vyžaduje prehodnotiť 20-percentné pravidlo, aby sa relevantné záväzky podľa článku 10 ods. 1 a 2 charty
mohli implementovať aj v tých prípadoch, keď osoby hovoriace po nemecky tvoria menej ako 20% obyvateľstva
obce, ale pritom sú v nej tradične prítomné v dostatočnom počte na účely záväzkov, ktoré SR prijala v oblasti
miestnej a regionálnej verejnej správy. Vyhodnotenie oblastí, v ktorých existuje dostatočný počet týchto osôb
pod 20-percentnou hranicou, je v prvom rade úlohou slovenských orgánov (pozri ods. 40 - 47). Táto otázka je
obzvlášť relevantná v prípade nemeckého jazyka, pretože – ako sa uvádza vyššie – existuje len jedna obec,
kde osoby hovoriace po nemecky dosahujú 20-percentnú hranicu (pozri ods. 45).
„Odsek 1
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
a)

iii)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti, ako aj dostať odpoveď v týchto jazykoch,
alebo

iv)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

325. Výbor expertov v prvom rade poznamenáva, že v prípade písm. a) bodov iii a iv ods. 1 článku 10 charty
SR vo svojej ratifikačnej listine nešpecifikovala, ktorá z týchto dvoch možností by mala platiť. Dve možnosti
uvedené v týchto bodoch v skutočnosti predstavujú odlišné alternatívy a zmluvné strany sa musia rozhodnúť
pre jednu z nich. Výbor expertov uplatňuje prax, že ak si štát nezvolí jednu z viacerých dostupných možností,
zvyčajne z „úradnej moci” aplikuje optimálnu možnosť z hľadiska ochrany a podpory jazyka, pokiaľ táto
možnosť nie je vzhľadom na špecifické okolnosti zjavne nezlučiteľná s potrebami dotknutého regionálneho
alebo menšinového jazyka a/alebo s výslovným želaním osôb, ktoré ho používajú (pozri napr. druhú
hodnotiacu správu Výboru expertov o implementácii charty Maďarskom, ods. 95). V tomto prípade nevidí
60

Hodnotenie týkajúce sa časti III: nemčina

Výbor expertov žiadny dôvod na to, aby sa odchýlil od svojej zvyčajnej praxe, a preto bude uplatňovať
optimálnu možnosť, t. j. ods. 1 písm. a) bod iii článku 10.
326. Podľa informácií, ktoré Výboru expertov poskytli oficiálne zdroje, miestnymi orgánmi štátnej správy sú
okresné úrady ako prvostupňové orgány; krajské úrady pôsobia ako odvolacie orgány. Ďalšími miestnymi
zložkami štátnej správy sú špecializované orgány štátnej správy, napr. daňové a colné úrady.
327. Výbor expertov nedostal žiadne konkrétne informácie týkajúce sa dodržiavania tohto záväzku miestnymi
orgánmi štátnej správy, hoci niektoré informácie poukazujú napríklad na veľmi nízke povedomie štátnych
úradníkov o povinnostiach vyplývajúcich z charty, a vo východiskovej periodickej správe sa výslovne uvádza,
že príslušným orgánom na miestnej úrovni sa v nemčine nesmú predkladať žiadosti týkajúce sa úradných
dokumentov a dokladov (napr. občianskych preukazov, vodičských oprávnení atď.; pozri s. 35 východiskovej
periodickej správy). Okrem toho nie je jasné, či sa 20-percentná požiadavka vzťahuje aj na miestne orgány
štátnej správy. Keby tomu tak bolo, s ohľadom na špecifickú demografickú situáciu nemeckého jazyka na
Slovensku by bolo pre Výbor expertov obzvlášť dôležité dozvedieť sa, v ktorých oblastiach sú bez ohľadu na
20-percentnú hranicu tradične prítomné osoby hovoriace po nemecky v dostatočnom počte na účely záväzku
prijatého v rámci článku 10 ods. 1 písm. a) bodu iii charty. V skutočnosti existuje len jedna obec, kde osoby
hovoriace po nemecky tvoria 20% obyvateľstva, ale v tejto obci sa nenachádza žiadny úrad štátnej správy.
328. Hoci informácie, ktoré má Výbor expertov k dispozícii, poukazujú na nedostatočné plnenie, nepostačujú
na to, aby mohol urobiť záver k tomuto bodu. Slovenské orgány by sa preto mali k tomuto bodu vyjadriť v
nasledujúcej periodickej správe.
„Odsek 2
Čo sa týka miestnych a regionálnych orgánov, na území, kde sídli taký počet užívateľov regionálnych
alebo menšinových jazykov, ktorý odôvodňuje prijatie nižšie uvedených opatrení, zmluvné strany sa
zaväzujú umožniť a/alebo podporiť:
b)

možnosť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

329. Podľa východiskovej periodickej správy (pozri s. 35) osoby hovoriace po nemecky môžu používať svoj
jazyk v úradnom styku (čo sa zrejme vzťahuje aj na ústne žiadosti) a môžu v ňom tiež podávať žiadosti
miestnym orgánom verejnej správy, s výnimkou úradných listín a dokladov. Vzhľadom na 20-percentné
pravidlo táto možnosť nie je v súčasnosti formálne zaručená vo väčšine oblastí, kde sú tradične prítomné
osoby hovoriace po nemecky. Navyše, žiadne podobné možnosti neexistujú na regionálnej úrovni. Hoci Výbor
expertov nemá k dispozícii informácie o praxi uplatňovanej v jedinej obci, kde osoby hovoriace po nemecky
tvoria 20% obyvateľstva, aj tak považuje tento záväzok za nesplnený.

Výbor expertov nabáda slovenské orgány, aby:
- prijali potrebné opatrenia umožňujúce osobám hovoriacim po nemecky podávať ústne alebo
písomné žiadosti v nemčine aj v tých obciach, kde osoby hovoriace po nemecky tvoria menej ako
20% obyvateľstva obce, ale ich počet je pritom dostatočný na účely tohto záväzku,
- vytvorili právny základ umožňujúci osobám hovoriacim po nemecky predkladať ústne alebo
písomné žiadosti v nemčine aj vo vzťahu k regionálnym orgánom tam, kde sú tieto osoby prítomné
v dostatočnom počte.

„c)

uverejnenie úradných dokumentov regionálnych orgánov takisto v príslušných
regionálnych alebo v menšinových jazykoch,

d)

uverejnenie úradných dokumentov miestnych orgánov takisto v regionálnych alebo
menšinových jazykoch;”

330. Paragraf 3 zákona č. 270/1995 o štátnom jazyku slovenskej republiky ustanovuje, že „v úradnom jazyku
sa a) vydávajú zákony, nariadenia vlády a ostatné všeobecne záväzné právne predpisy vrátane predpisov
orgánov územnej samosprávy, rozhodnutia a iné verejné listiny; (…) c) vedie celá úradná agenda (matriky,
zápisnice, uznesenia, štatistiky, evidencie, bilancie, úradné záznamy, informácie určené pre verejnosť a pod.)”.
61

Hodnotenie týkajúce sa časti III: nemčina

331. Paragraf 4 ods. 2 a 3 zákona č. 184/1999 o používaní jazykov národnostných menšín ustanovuje, že
v obciach, kde osoby hovoriace regionálnymi alebo menšinovými jazykmi tvoria najmenej 20% obyvateľstva,
„sa dôležité informácie, najmä výstražné, upozorňujúce a zdravotnícke, uvádzajú na miestach prístupných pre
verejnosť okrem štátneho jazyka aj v jazyku menšiny”. Navyše podľa § 1 ods. 1, § 5 ods. 1 písm. e) a § 6 ods.
5 zákona č. 211/2000 (zákon o slobode informácií), majú uvedené obce povinnosť zverejniť ďalej uvedené
informácie aj v príslušnom regionálnom alebo menšinovom jazyku: predpisy, pokyny, inštrukcie, výkladové
stanoviská, podľa ktorých obec rozhoduje, alebo ktoré upravujú práva a povinnosti fyzických osôb
a právnických osôb vo vzťahu k obci. V roku 1999 boli vydané usmernenia pre všeobecné útvary vnútornej
správy, živnostenské úrady a útvary požiarnej ochrany týkajúce sa používania menšinových jazykov v úradnom
styku.
332. Za vyššie uvedených podmienok však možno uverejniť len prehľad a nie úradný dokument ako taký.
Navyše žiadna taká možnosť neexistuje vo vzťahu k regionálnym orgánom. A napokon, táto možnosť sa
nezaručuje pre tie obce, kde osoby hovoriace po nemecky tvoria menej ako 20% obyvateľstva, t. j. až na jednu
výnimku (pozri ods. 327) všetky obce, kde sú tieto osoby tradične prítomné.
333. Hoci Výbor expertov nemá k dispozícii informácie o praxi uplatňovanej v jedinej obci, kde osoby
hovoriace po nemecky tvoria 20% obyvateľstva, považuje tieto záväzky za nesplnené.

Výbor expertov nabáda slovenské orgány, aby prijali potrebné opatrenia umožňujúce a/alebo
povzbudzujúce zverejňovanie úradných dokumentov miestnych a regionálnych orgánov (nielen ich
prehľadu) aj v príslušnom regionálnom alebo menšinovom jazyku.

„f)

používanie regionálnych alebo menšinových jazykov na rokovaniach miestnych
orgánov, nevylučujúc však tým použitie oficiálneho(ych) jazyka(ov) štátu;”

334. Paragraf 3 ods. 2 zákona č. 184/1999 o používaní jazykov národnostných menšín ustanovuje, že
poslanci obecného zastupiteľstva v obciach, kde osoby hovoriace regionálnym alebo menšinovým jazykom
tvoria najmenej 20% obyvateľstva, majú právo používať na rokovaní tohto orgánu jazyk menšiny, a že
tlmočenie musí zabezpečiť obec. Zasadnutia obecného zastupiteľstva sa môžu viesť aj v nemčine, ak s tým
súhlasia všetci prítomní (nie je však jasné, či sa to vzťahuje len na interné zasadnutia alebo aj na verejné
schôdze).
335. Podľa názoru Výboru expertov skutočnosť, že toto právo sa obmedzuje len na obce, kde počet osôb
hovoriacich regionálnym alebo menšinovým jazykom dosahuje aspoň 20-percentnú hranicu, má sama osebe
vplyv na plnenie tohto záväzku. Výbor expertov však pritom nemá praktické informácie o tom, do akej miery
samotné osoby hovoriace po nemecky využívajú túto možnosť v praxi. Výbor expertov preto nemôže urobiť
záver a žiada slovenské orgány, aby uvedené praktické informácie poskytli v nasledujúcej periodickej správe.
336. Osobitné znepokojenie Výboru expertov každopádne vyvoláva podmienka, že rokovanie miestneho
zastupiteľstva sa môže viesť v nemčine len vtedy, ak s tým súhlasia všetci prítomní. Táto podmienka je
zbytočná a diskriminačná (pozri aj ods. 334).
„g)

používanie alebo prevzatie tradičných a správnych miestnych názvov v regionálnych
alebo menšinových jazykoch, a ak je to potrebné, spoločne s pomenovaním v
oficiálnom(ych) jazyku(och).”

337. Výbor expertov pripomína, že povinnosť vyplývajúca z tohto ustanovenia má osobitný význam, pretože
patrí k najúčinnejším spôsobom plného zviditeľnenia regionálneho alebo menšinového jazyka na území, kde je
tradične prítomný. Medzi základnou definíciou teritoriálnych regionálnych alebo menšinových jazykov
v zmysle charty obsiahnutou v článku 1 písm. a) a b) a týmto záväzkom teda existuje ideálne prepojenie.
Navyše, plné zviditeľnenie regionálneho alebo menšinového jazyka na území, kde sa ním tradične hovorí,
prostredníctvom používania alebo zavádzania dvojjazyčných miestnych názov, je jednoznačne faktorom,
ktorý pomáha zvyšovať verejnú prestíž regionálneho alebo menšinového jazyka, čo je zasa kľúčovým
faktorom jeho ochrany a podpory (pozri druhú hodnotiacu správu o uplatňovaní charty Chorvátskom, ods.
152).

62

Hodnotenie týkajúce sa časti III: nemčina

338. Týmto bodom sa zaoberá viacero právnych predpisov. Paragraf 4 ods. 1 zákona č. 184/1999
o používaní jazykov národnostných menšín ustanovuje, že v obciach, kde osoby hovoriace regionálnym alebo
menšinovým jazykom tvoria najmenej 20% obyvateľstva, sa názvy ulíc a iné miestne geografické značenia
môžu uvádzať v regionálnom alebo menšinovom jazyku. Avšak podľa informácií poskytnutých Výboru expertov
z oficiálnych zdrojov bol do zákona č. 270/1995 o štátnom jazyku Slovenskej republiky už predtým
zapracovaný zákon č. 191/1994 o označovaní obcí v jazyku národnostných menšín v tom zmysle, že výraz
„miestne geografické značenie” sa vzťahuje na názvy obcí, ale nie na ich časti. Navyše dodatok k zákonu
o štátnom jazyku z roku 1995 obsahuje zoznam obcí, v ktorých sa majú používať tabule s označením názvov
obcí v regionálnych alebo menšinových jazykoch. Tento zoznam obsahuje v prípade nemeckého jazyka 2
obce, hoci v zozname obcí, v ktorých osoby hovoriace po nemecky tvoria 20% obyvateľstva, pripojenom
k zákonu o jazykoch národnostných menšín z roku 1999, sa uvádza len 1 obec.
339. Podľa názoru Výboru expertov je vzhľadom na 20-percentnú požiadavku vynechaná prevažná väčšina
obcí, kde tradične žijú používatelia nemeckého jazyka, a kde tvoria dostatočný počet na účely tohto záväzku.
Hoci § 3 ods. 2 a 3 zákona č. 191/1994 ustanovuje, že obec sa môže v referende svojich obyvateľov rozhodnúť
o zmene označenia obce uvedenej v prílohe k tomuto zákonu a môže touto formou určiť označenie obce, ak sa
v prílohe k tomuto zákonu toto označenie nenachádza, referendum je platné len vtedy, ak sa na ňom zúčastní
nadpolovičná väčšina obyvateľov obce oprávnených voliť a rozhodnutie je prijaté, len ak zaň právoplatne
hlasovalo aspoň 80% obyvateľov obce. Čo je najdôležitejšie, § 3 ods. 3 zákona z roku 1994 ustanovuje, že táto
možnosť sa nevzťahuje na tie obce, ktorých názov bol zmenený v rokoch 1867 až 1918 a v rokoch 1938 až
1945.
340. Informácie, ktoré má Výbor expertov k dispozícii, mu neumožňujú pochopiť dôvod pre vyššie uvedený
rozdiel medzi počtom obcí, na ktoré sa vzťahujú dvojjazyčné geografické značenia, uvedených v zozname
pripojenom k zákonu z roku 1994 a v zozname pripojenom k zákonu z roku 1999 uplatňujúcom 20-percentné
kritérium. A ďalej, hoci Výbor expertov chápe citlivosť tejto legislatívy, nevie, či obmedzenie obsiahnuté v § 3
ods. 3 zákona z roku 1994 fakticky nebráni používaniu tradičných nemeckých geografických značení.
341. Slovenské orgány by preto mali tieto otázky objasniť v nasledujúcej periodickej správe. Napriek tomu
Výbor expertov môže tento záväzok považovať za čiastočne splnený.

Výbor expertov nabáda slovenské orgány, aby prijali potrebné opatrenia umožňujúce alebo
povzbudzujúce používanie a/alebo zavádzanie, v prípade potreby aj v spojení s názvom v úradnom
jazyku, tradičných a správnych foriem miestnych názvov v nemčine aj v tých obciach, kde osoby
hovoriace po nemecky tvoria menej ako 20% obyvateľstva, ale kde je ich počet pritom dostatočný
na účely tohto záväzku. Slovenské orgány taktiež nabáda, aby takúto možnosť zabezpečili aj vo
vzťahu k menším územným jednotkám v rámci obcí.

„Odsek 3
S ohľadom na verejné služby poskytované správnymi orgánmi alebo inými osobami konajúcimi v ich
mene sa zmluvné strany zaväzujú na územiach, kde sa používajú regionálne alebo menšinové jazyky, v
súlade s postavením každého jazyka a ak je to možné:
c)

umožniť užívateľom regionálnych alebo menšinových jazykov predložiť žiadosť v
týchto jazykoch.”

342. Podľa informácií poskytnutých oficiálnymi zdrojmi sú verejné služby zahrnuté vo výraze „verejnoprávny
orgán”, ktorý sa používa v zákone č. 270/1995 o štátnom jazyku Slovenskej republiky. Vychádzajúc z tohto
výkladu by v styku s týmito orgánmi nebolo možné použiť iný než slovenský jazyk. Východisková periodická
správa (pozri s. 36 a nasl.) sa obmedzuje len na odkaz na § 2 ods. 3 zákona č. 184/1999 o používaní jazykov
národnostných menšín, ktorý zaručuje všeobecné právo podávať písomné podania orgánu štátnej správy a
orgánu územnej samosprávy v obci. Výbor expertov nepovažuje túto informáciu za dostatočnú na to, aby
mohol urobiť záver k tomuto bodu. Preto žiada slovenské orgány, aby v nasledujúcej periodickej správe
predložili informácie, ktoré sa konkrétne týkajú verejných orgánov.

63

Hodnotenie týkajúce sa časti III: nemčina

„Odsek 4
Zmluvné strany sa zaväzujú na účel zabezpečenia ustanovení odsekov 1, 2 a 3, ktoré prijali, prijať jedno
alebo viac nasledujúcich opatrení:
a)

poskytovať preklad alebo tlmočenie, ak sa požadujú;”

343. Východisková periodická správa sa obmedzuje na vyhlásenie, že miestne orgány štátnej správy alebo
zariadenia poskytujúce sociálne služby môžu v prípade potreby alebo na požiadanie dotknutej osoby
zabezpečiť tlmočenie (pozri s. 37 východiskovej periodickej správy). Výbor expertov nepovažuje túto informáciu
za dostatočnú na to, aby mohol urobiť záver k tomuto bodu. Preto žiada slovenské orgány, aby v nasledujúcej
periodickej správe poskytli podrobnejšie informácie.
„c)

ak je to možné, vyhovieť žiadostiam zamestnancov verejných služieb ovládajúcich
regionálny alebo menšinový jazyk byť vymenovaní na území, kde sa tento jazyk
používa.”

344. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver a žiada slovenské orgány, aby sa k tomuto záväzku vyjadrili v nasledujúcej periodickej správe.
„Odsek 5
Zmluvné strany sa zaväzujú, na základe požiadavky dotknutých osôb, umožniť im používanie alebo
prevzatie priezviska v regionálnych alebo menšinových jazykoch.”
345. Podľa § 2 ods. 1 zákona č. 300/1993 môže osoba narodená na území Slovenskej republiky dostať viac
mien, a to aj cudzojazyčných, najviac však tri. Okrem toho § 19 ods. 3 a 5 až 7 zákona č. 154/1994
o matrikách umožňuje zmeniť zapísané meno v matrike a uviesť ženské priezvisko bez koncovky slovenského
prechyľovania, ak o to požiada osoba inej ako slovenskej národnosti (tento úkon nepodlieha poplatkovej
povinnosti; pozri východiskovú periodickú správu, s. 86).
346. Avšak podľa informácií poskytnutých Výboru expertov z oficiálnych zdrojov okresné matriky vykladajú
relevantné ustanovenia v tom zmysle, že používanie ženského priezviska v matrike alebo výpise z matriky bez
koncovky slovenského prechyľovania podľa pravidiel slovenského pravopisu je možné len v prípade priezviska,
ktoré v súčasnosti žiadateľka používa, ale nie v prípade rodného priezviska (pozri závery zo stretnutia
pracovníkov útvarov pre štátne občianstvo a matrík okresných úradov z 13. a 14. októbra 1994 v Bardejove,
ktorými sa riadia okresné matriky). V praxi to znamená, že osoba ženského pohlavia hovoriaca po nemecky
môže napr. používať priezvisko svojho manžela bez koncovky slovenského prechyľovania, ale túto koncovku
musí používať v prípade jej rodného priezviska (ktorého uvedenie v istých prípadoch vyžaduje viacero
právnych predpisov).
347. Keďže právo používať alebo prijímať priezviská v nemčine je nepodmienečne priznané len mužom,
ale nie ženám, tento záväzok nie je splnený.

Výbor expertov nabáda slovenské orgány, aby prijali potrebné opatrenia umožňujúce vo všetkých
prípadoch na žiadosť dotknutých osôb používať alebo prijímať priezviská v regionálnych alebo
menšinových jazykoch.

Článok 11 – Médiá
„Odsek 1
Zmluvné strany sa zaväzujú pre užívateľov regionálnych alebo menšinových jazykov na územiach, kde
sa tieto jazyky používajú, a podľa situácie každého z jazykov v rozsahu, v akom sú verejné orgány
priamo alebo nepriamo kompetentné, majú právomoci alebo zohrávajú v tejto oblasti nejakú úlohu,
rešpektujúc pritom zásady nezávislosti a samostatnosti médií:

64

Hodnotenie týkajúce sa časti III: nemčina

a)

ak rozhlas a televízia plnia úlohu verejnoprávnych médií:
iii)

prijať vhodné opatrenia, aby prevádzkovatelia ponúkali programy v regionálnych
alebo menšinových jazykoch;”

348. Pokiaľ ide o verejnoprávny rozhlas, vo východiskovej periodickej správe (pozri s. 38) sa hovorí
o vysielaní programu určeného pre národnostné menšiny („národnostné a etnické vysielanie”). Toto vysielanie
pripravuje osobitná hlavná redakcia, ktorá má špecializované redakcie pre každý z dotknutých jazykov.
Vysielací čas závisí od výsledkov najnovšieho sčítania obyvateľstva. Vysielaniu v nemeckom jazyku je
v súčasnosti venovaných 30 minút týždenne. Programy sa vysielajú na stredných vlnách (Prešov 1071 kHz a
Stakčín 864 kHz).
349. Pokiaľ ide o verejnoprávnu televíziu, program v nemeckom jazyku pozostáva z magazínu vysielaného 4
krát do roka s celkovým vysielacím časom 1,9 hodiny. Vzhľadom na význam elektronických médií, najmä
televízie, v modernej spoločnosti Výbor expertov považuje tento časový rozsah za nedostatočný.
350. Výbor expertov považuje tento záväzok za splnený, pokiaľ ide o rozhlas, ale za nesplnený, pokiaľ ide o
televíziu.

Výbor expertov nabáda slovenské orgány, aby zvýšili frekvenciu časových intervalov určených na
vysielanie v nemeckom jazyku vo verejnoprávnej televízii.

„b)

ii)

podporovať a/alebo uľahčiť pravidelné vysielanie rozhlasových programov v
regionálnych alebo menšinových jazykoch;”

351. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie rozhlasových programov v nemčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 426).
352. Výbor expertov nedostal žiadne konkrétne informácie o opatreniach zameraných na plnenie tohto
záväzku. Preto nemôže urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Mala by sa však zohľadniť skutočnosť, že povinnosť súkromných
rozhlasových staníc dať celé vysielanie preložiť do slovenčiny predstavuje pre komerčnú rozhlasovú stanicu
nespornú záťaž. Počas návštevy samotné slovenské orgány odkazovali na novelu pripravovanú
ministerstvom kultúry, ktorej cieľom je zrušiť túto povinnosť.
“c)

ii

podporovať a/alebo uľahčiť pravidelné vysielanie televíznych programov v
regionálnych alebo menšinových jazykoch;”

353. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie televíznych programov v nemčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 430).
354. Výbor expertov nedostal žiadne konkrétne informácie o opatreniach zameraných na plnenie tohto
záväzku. Nemôže preto urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Treba však prihliadnuť na skutočnosť, ktorú počas návštevy
pripustili aj samotné slovenské orgány, že povinnosť zabezpečiť slovenské titulky pre všetky programy
predstavuje dodatočné náklady. Používanie titulkov je z hľadiska charty nesporne zaujímavé (pozri ods.
261), ale mali by sa hľadať finančne primerané riešenia, aby sa zabránilo znevýhodneniu súkromných
televíznych staníc, ktoré chcú vysielať aj v nemčine, v porovnaní so súkromnými televíznymi stanicami
vysielajúcimi len v slovenčine.
„d)

podporovať a/alebo uľahčiť výrobu a šírenie zvukových a audiovizuálnych diel v
regionálnych a menšinových jazykoch;”

355. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
65

Hodnotenie týkajúce sa časti III: nemčina

„e)

i)

podporovať a/alebo uľahčiť založenie a/alebo udržanie aspoň jedných novín v
regionálnych alebo menšinových jazykoch;”

356. Ministerstvo kultúry financuje ďalej uvádzané periodiká vydávané v nemčine: Karpatenblatt, na ktorý
v roku 2003 pridelilo 820 000 Sk, a magazín IkeJA, na ktorý v roku 2003 pridelilo 82 000 Sk. Pritom
Karpatenblatt, ktorý obsahom aj formátom zodpovedá charakteru novín, vychádza len raz za štyri týždne, čo
nepostačuje na to, aby sa považoval za noviny na účely tohto záväzku. Navyše počas návštevy dostal Výbor
expertov sťažnosti na oneskorené prideľovanie finančných prostriedkov. Výbor expertov preto považuje tento
záväzok za nesplnený.

Výbor expertov nabáda slovenské orgány, aby prijali primerané opatrenia s cieľom umožniť
vydávanie aspoň jedných novín v nemčine s dostatočnou frekvenciou.

„f)

ii)

uplatňovať existujúce opatrenia o finančnej podpore tiež na výrobu
audiovizuálnych diel v regionálnych alebo menšinových jazykoch;”

357. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„Odsek 2
Zmluvné strany sa zaväzujú zaručiť slobodu priameho príjmu rozhlasových alebo televíznych vysielaní
susedných krajín v jazyku, ktorý sa používa v rovnakej alebo blízkej podobe regionálneho alebo
menšinového jazyka a nebrániť prenosu rozhlasových a televíznych vysielaní zo susedných krajín v
uvedenom jazyku. Ďalej sa zaväzujú zabezpečiť, aby sa nevyskytli žiadne obmedzenia slobody prejavu
a voľného obehu informácií v tlači používajúcej jazyk v identickej podobe alebo v podobe blízkej
regionálnemu alebo menšinovému jazyku. Výkon uvedenej slobody, pretože obsahuje povinnosti a
zodpovednosti, môže podliehať istým formalitám, podmienkam, obmedzeniam alebo sankciám, ktoré
stanovuje zákon a sú nevyhnutné v demokratickej spoločnosti v záujme národnej bezpečnosti,
územnej celistvosti alebo verejného poriadku na predchádzanie neporiadku a na prevenciu zločinnosti,
ochranu zdravia a morálky, ochranu povesti alebo práv iných, zabránenie šírenia dôverných informácií
alebo na udržanie autority a nestrannosti súdnictva.”
358. Informácie poskytnuté vo východiskovej periodickej správe (pozri s. 39) a počas návštevy svedčia o tom,
že v tejto oblasti neexistujú žiadne ťažkosti. Výbor expertov považuje tento záväzok za splnený.
„Odsek 3
Zmluvné strany sa zaväzujú zabezpečiť, aby záujmy užívateľov regionálnych alebo menšinových
jazykov boli zastúpené alebo aspoň zohľadnené v orgánoch, ktoré možno vytvoriť v súlade so
zákonom na účel zaručenia slobody a plurality médií.”
359. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.

Článok 12 – Kultúrne činnosti a zariadenia
„Odsek 1
Vo vzťahu ku kultúrnym aktivitám a kultúrnym zariadeniam – najmä ku knižniciam, k videotékam, ku
kultúrnym centrám, k múzeám, archívom, akadémiám, divadlám a ku kinám, ako aj k literárnym dielam
a ku kinematografickej produkcii, k ľudovému kultúrnemu prejavu, festivalom, ku kultúrnemu
priemyslu vrátane, inter alia, použitia nových technológií - zmluvné strany sa zaväzujú na územiach,
66

Hodnotenie týkajúce sa časti III: nemčina

kde sa uvedené jazyky používajú, v rozsahu, v akom sú verejné orgány kompetentné, majú právomoci
alebo zohrávajú v tejto oblasti nejakú úlohu:
a)

podporovať prejavy a aktivity charakteristické pre regionálne alebo menšinové jazyky,
ako aj podporovať rozličné prístupy k dielam vytvoreným v týchto jazykoch;”

360. Východisková periodická správa sa zameriava na financujúcu úlohu ministerstva kultúry, najmä jeho
sekcie pre menšinovú kultúru, ako na hlavný prvok politiky slovenskej vlády v oblasti podpory regionálnych
alebo menšinových jazykov (pozri s. 41 a nasl. východiskovej periodickej správy, ktorá obsahuje aj podrobnú
tabuľku na s. 43). Ministerstvo kultúry priamo financuje aj Múzeum kultúry karpatských Nemcov (v r. 2002 mu
bolo pridelených 2 050 000 Sk ).
361. Osoby, s ktorými Výbor expertov hovoril počas návštevy, zdôraznili, že špecifický nemecký dialekt
regiónu je osobitne živý v oblasti kultúry (napr. v scénkach, piesňach a hrách). Výbor expertov však dostal
sťažnosti, podľa ktorých sa finančné prostriedky prideľujú len na základe projektov, a najmä že peniaze
prichádzajú veľmi neskoro, z čoho vyplýva potreba financovať plánované udalosti prostredníctvom pôžičiek.
Údajne sa pripravuje zákon na riešenie tohto problému, ktorého prijatie by osoby hovoriace po nemecky veľmi
uvítali.
362. Výbor expertov považuje tento záväzok v súčasnosti za splnený a žiada slovenské orgány, aby v
nasledujúcej periodickej správe poskytli ďalšie informácie a vyjadrili sa k uvedeným sťažnostiam.
„b)

v rozličnej forme podporovať v iných jazykoch prístup k dielam vytvoreným v
regionálnych alebo menšinových jazykoch napomáhaním a rozvojom prekladateľskej
aktivity, dabingu, post-synchronizácie a výrobou titulkov,

c)

podporovať v regionálnych alebo menšinových jazykoch prístup k dielam vytvoreným v
iných jazykoch napomáhaním a rozvojom prekladateľskej aktivity, dabingu, postsynchronizácie a výrobou titulkov;”

363. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„d)

zabezpečiť, aby organizácie zodpovedné za vyvíjanie a podporovanie rôznych foriem
kultúrnych aktivít brali primeraný ohľad na začlenenie poznatkov a používanie
regionálnych alebo menšinových jazykov a kultúr do aktivít, ktoré organizujú alebo
ktoré podporujú;”

364. Vo východiskovej periodickej správe (pozri s. 42) sa opisujú hlavné prvky systému, ktorý ministerstvo
kultúry zaviedlo s cieľom podporovať regionálne alebo menšinové jazyky. Tento systém tvoria najmä
usmernenia na poskytovanie a zúčtovanie dotácií a organizačný a rokovací poriadok Komisie účelového
transferu na podporu kultúry menšín. Úlohou tejto komisie, ktorú tvoria najmä zástupcovia jednotlivých
dotknutých menšín (pozri ods. 366), je vyhodnocovať žiadosti o poskytnutie finančných prostriedkov od
jednotlivých skupín používateľov menšinových jazykov, a väčšinovým hlasovaním vypracúvať pre ministra
odporúčania o výške dotácií, ktoré by sa mali prideliť. Zdá sa teda, že tento záväzok je splnený.
„e)

presadzovať opatrenia, aby organizácie zodpovedné za vyvíjanie a podporovanie
kultúrnych aktivít mali k dispozícii personál dokonale ovládajúci príslušný regionálny
alebo menšinový jazyk, ako aj jazyk(y) ostatných obyvateľov;”

365. Podľa dodatočných informácií poskytnutých slovenskou vládou bude za výber personálu uvedeného v
tomto záväzku zodpovedný Kabinet kultúr národnostných menšín, ktorý má byť vytvorený v rámci Národného
osvetového centra, organizácie v zriaďovateľskej pôsobnosti ministerstva kultúry. Výbor expertov však nedostal
žiadne informácie o pracovníkoch, ktorých majú v súčasnosti k dispozícii orgány zodpovedné za organizáciu
alebo podporu takýchto aktivít. Preto žiada verejné orgány, aby tieto informácie poskytli v nasledujúcej správe.
„f)

podporovať priamu účasť zástupcov užívateľov daného regionálneho alebo
menšinového jazyka pri vytváraní kultúrnych zariadení a plánovaní kultúrnych aktivít;”

366. Komisiu účelového transferu na podporu kultúry menšín, ktorá je poradným orgánom ministra kultúry o
týchto otázkach (pozri ods. 364), tvorí 11 zástupcov dotknutých menšín, ktorých menuje minister kultúry.
67

Hodnotenie týkajúce sa časti III: nemčina

Tajomník komisie je zamestnancom ministerstva kultúry. Komisia má subkomisie pre jednotlivé menšiny.
Každá subkomisia má za úlohu vypracovať priority a navrhnúť konkrétnu výšku podpory, ktorú má komisia
prideliť pre danú menšinu (pozri východiskovú periodickú správu, s. 42). Zdá sa, že tento záväzok je splnený.
„g)

napomáhať a/alebo uľahčiť vytvorenie jedného alebo viacerých orgánov poverených
zbierať, archivovať a uvádzať alebo vydávať diela vytvorené v regionálnych alebo
menšinových jazykoch;”

367. Podľa dodatočných informácií poskytnutých slovenskou vládou ministerstvo kultúry prostredníctvom
grantov povzbudzuje činnosť mimovládnych organizácií, ktorých úlohou je zhromažďovať, archivovať
a uverejňovať diela v regionálnych alebo menšinových jazykoch. Jednou z najvýznamnejších inštitúcií, ktorá
plní túto úlohu, je Fórum inštitút pre výskum menšín v Šamoríne, ktorý od ministerstva kultúry dostal 880 000
Sk. Výbor expertov presne nevie, ako uvedený inštitút vykonáva činnosti uvedené v tomto záväzku s osobitným
zreteľom na nemecký jazyk. Výbor expertov preto nemôže urobiť záver a žiada slovenské orgány, aby tento
bod objasnili v nasledujúcej periodickej správe.
„Odsek 2
V oblastiach, kde sa tradične nepoužívajú regionálne alebo menšinové jazyky, zmluvné strany sa
zaväzujú, ak na to oprávňuje počet užívateľov regionálneho alebo menšinového jazyka, umožniť,
podporiť a/alebo zabezpečiť vhodné kultúrne aktivity alebo zariadenia podľa predchádzajúceho
odseku.”
368. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 3
Zmluvné strany sa zaväzujú pri uplatňovaní svojej kultúrnej politiky v zahraničí vytvoriť vhodný
priestor aj regionálnym alebo menšinovým jazykom a ich kultúrnym prejavom.”
369. V tejto súvislosti Výbor expertov nedostal žiadne konkrétne informácie týkajúce sa nemeckého jazyka.
Výbor expertov preto nemôže urobiť záver k týmto záväzkom a žiada slovenské orgány, aby sa k nim vyjadrili v
nasledujúcej periodickej správe.
Článok 13 – Hospodársky a spoločenský život
„Odsek 1
Vo vzťahu k ekonomickým a sociálnym aktivitám sa zmluvné strany na celom svojom území zaväzujú:
a)

vylúčiť zo svojho právneho poriadku všetky ustanovenia, ktoré bezdôvodne zakazujú
alebo obmedzujú používanie regionálnych alebo menšinových jazykov v dokumentoch
týkajúcich sa ekonomického alebo sociálneho života, najmä v pracovných zmluvách a v
technických dokumentoch, ako sú návody na používanie výrobkov alebo zariadení;”

370. Podľa východiskovej periodickej správy (pozri s. 93) v slovenskom právnom poriadku neexistuje žiadne
ustanovenie typu, aké sa uvádza v tomto záväzku, a v tejto súvislosti neboli prijaté žiadne sťažnosti. Zdá sa
však, že § 8 zákona č. 270/1995 o štátnom jazyku ustanovuje povinnosť používať slovenčinu v rade prípadov,
ktoré sú relevantné z hľadiska tohto záväzku, napr. v právnych dokumentoch v pracovnoprávnom vzťahu,
finančnej a technickej dokumentácii, stanovách združení, spolkov a obchodných spoločností. Evidentne sa to
javí ako obmedzenie používania regionálneho alebo menšinového jazyka, akým je napr. nemčina. Slovenské
orgány neposkytli Výboru expertov žiadne zdôvodnenie tohto obmedzenia. Výbor expertov preto tento záväzok
považuje za nesplnený.

Výbor expertov vyzýva príslušné orgány, aby z právneho poriadku vylúčili všetky ustanovenia, ktoré
bezdôvodne zakazujú alebo obmedzujú používanie regionálnych alebo menšinových jazykov v
dokumentoch týkajúcich sa ekonomického alebo sociálneho života.

68

Hodnotenie týkajúce sa časti III: nemčina

„b)

zakázať uvádzanie klauzúl vylučujúcich alebo obmedzujúcich používanie regionálnych
alebo menšinových jazykov v interných predpisoch podnikov a v osobných spisoch
aspoň medzi užívateľmi rovnakého jazyka;”

371. Výbor expertov nebol informovaný o žiadnom takomto zákaze. Výbor expertov preto tento záväzok
považuje za nesplnený.
„c)

postaviť sa proti postupom, ktoré smerujú k odradeniu od používania regionálnych
alebo menšinových jazykov v oblasti ekonomických a sociálnych aktivít;”

372. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 2
Vo vzťahu k ekonomickým a sociálnym aktivitám sa zmluvné strany zaväzujú, ak sú verejné orgány na
to kompetentné, na územiach, kde sa používajú regionálne alebo menšinové jazyky, a ak je to možné:
c)

zabezpečiť, aby zariadenia sociálnej starostlivosti, ako nemocnice, domovy dôchodcov
a útulky, poskytovali možnosť prijatia a opatrovania vo vlastnom jazyku tým osobám,
ktoré používajú regionálny alebo menšinový jazyk, ak tieto potrebujú opateru zo
zdravotných dôvodov, z dôvodu vysokého veku alebo z iných dôvodov;”

373. Paragraf 8 ods. 4 zákona č. 270/1995 o štátnom jazyku ustanovuje:
„Celá agenda zdravotníckych zariadení sa vedie v štátnom jazyku. Styk zdravotníckeho personálu s pacientmi
sa vedie spravidla v štátnom jazyku; ak ide o občana alebo cudzinca neovládajúceho štátny jazyk, aj v jazyku,
v ktorom sa možno s pacientom dorozumieť.”
374. Výbor expertov je toho názoru, že pokiaľ toto ustanovenie povoľuje v zdravotníckych zariadeniach
komunikáciu v inom ako štátnom jazyku len v prípade, že dotknutá osoba neovláda slovenský jazyk, je v
rozpore so záväzkom, ktorý prijala Slovenská republika. Na druhej strane sa zdá, že záväzok sa v praxi do istej
miery plní, najmä pokiaľ ide o nemecký jazyk, keďže Výbor expertov bol počas návštevy informovaný, že lekári
ovládajúci nemčinu sú k dispozícii (pozri tiež s. 45 východiskovej periodickej správy, v ktorej sa všeobecne
tvrdí, že zariadenia poskytujúce sociálne služby zabezpečujú príjem a starostlivosť o svojich klientov v ich
jazyku). Takisto platí, že niektorí starší ľudia z nemeckého jazykového prostredia nemusia dostatočne ovládať
slovenčinu, a preto sa na nich môže vzťahovať uvedené zákonné ustanovenie.
375. Hoci nie je jasné, či medzi zdravotnícke zariadenia uvádzané v § 8 ods. 4 zákona č. 270/1995 o štátnom
jazyku patria aj domovy dôchodcov a útulky, a napriek tomu, že osoby hovoriace po nemecky nemčinu v praxi
skutočne používajú (v zjavnom rozpore so zákonom), článok 13 ods. 2 písm. c) podľa názoru Výboru expertov
požaduje, aby príslušné orgány zabezpečili určité výsledky. Riadne uplatňovanie slovenskej legislatívy by však
bránilo dosiahnutiu týchto výsledkov a osobám hovoriacim po nemecky by uprelo možnosti, ktoré im tento
článok má zaručiť. Výbor expertov preto považuje tento záväzok za nesplnený.

Výbor expertov nabáda slovenské orgány, aby oficiálne zabezpečili, že zariadenia poskytujúce
sociálnu starostlivosť, ako sú nemocnice, domovy dôchodcov a útulky, môžu pri prijímaní
a poskytovaní starostlivosti dotknutým osobám používať nemčinu aj v prípade, že tieto ovládajú
slovenčinu, a aby prijali štruktúrovanú politiku zameranú na zabezpečenie tejto možnosti v praxi
vo všetkých oblastiach, kde sú osoby hovoriace po nemecky tradične prítomné v dostatočnom
počte na účely tohto záväzku.

69

Hodnotenie týkajúce sa časti III: nemčina

Článok 14 – Cezhraničná spolupráca
„Zmluvné strany sa zaväzujú:
a)

uplatňovať platné dvojstranné a mnohostranné dohody, ktorými sú viazané aj štáty, v
ktorých sa používa rovnaký jazyk v identickej alebo blízkej podobe, alebo ak je to
potrebné, snažiť sa o uzavretie takých dohôd, ktoré by mali podporiť kontakty medzi
užívateľmi rovnakého jazyka v príslušných štátoch v oblasti kultúry, vzdelávania,
informácií, odbornej prípravy a celoživotného vzdelávania;”

376. Podľa východiskovej periodickej správy (pozri s. 47) slovenské ministerstvo vnútra vypracovalo
dohodu o cezhraničnej spolupráci medzi slovenskou a rakúskou vládou, ktorá už bola notifikovaná
rakúskemu ministerstvu zahraničných vecí. V návrhu dohody sa ustanovuje, že sa majú povzbudzovať
všetky kontakty medzi používateľmi slovenského a nemeckého jazyka obidvoch krajín v oblasti kultúry,
vzdelávania, informácií, odborného a celoživotného vzdelávania.
377. Výbor expertov považuje tento záväzok za splnený, pokiaľ ide o Rakúsko, ale v nasledujúcej
periodickej správe by uvítal informáciu o výsledku návrhu dohody, ako aj o všetkých existujúcich alebo
plánovaných dohodách s ostatnými krajinami, v ktorých sa hovorí po nemecky.
„b)

umožniť a/alebo podporiť cezhraničnú spoluprácu najmä medzi regionálnymi alebo
miestnymi orgánmi v prospech regionálnych alebo menšinových jazykov, na
územiach ktorých sa používa rovnaký jazyk v identickej alebo blízkej podobe.”

378. Vo východiskovej periodickej správe (pozri s. 47) sa uvádza, že slovensko-rakúska cezhraničná
spolupráca sa naďalej rozširuje, čo potvrdzuje aj vznik Euroregiónu Pomoravie na území troch krajín
(vrátane časti územia Českej republiky), a že pokračujú prípravy na vytvorenie Euroregiónu BratislavaViedeň-Györ (vrátane časti územia Maďarska). Okrem toho slovenská vláda v spolupráci s Radou Európy
zorganizovala konferenciu o slovensko-rakúskej cezhraničnej spolupráci, ktorá sa v dňoch 24. a 25. októbra
2001 konala v mestách Piešťany (na Slovensku) a Baden bei Wien (v Rakúsku). Nie je však jasné, nakoľko
prospešné sú tieto formy cezhraničnej spolupráce pre nemecký jazyk na Slovensku. Výbor expertov preto
nemôže urobiť záver a žiada slovenské orgány, aby sa k tomuto bodu vyjadrili v nasledujúcej periodickej
správe.

70

Hodnotenie týkajúce sa časti III: rusínčina

2.2.4

Hodnotenie uplatňovania časti III v prípade rusínskeho jazyka

4

Článok 8 – Vzdelávanie
„Odsek 1
V oblasti vzdelávania sa zmluvné strany zaväzujú na územiach, kde sa také jazyky používajú, podľa
situácie každého z týchto jazykov a bez ujmy na výučbe oficiálneho(ych) jazyka(ov) štátu:
a)

ii)

umožniť, aby prevažná časť predškolskej výchovy bola zabezpečená v
príslušných regionálnych alebo menšinových jazykoch;”

379.
Podľa dodatočných informácií poskytnutých slovenskou vládou v sieti materských škôl nie je
zabezpečená predškolská výchova v rusínčine, pretože rodičia o ňu nežiadajú. Počas návštevy slovenské
orgány opätovne zdôraznili, že keď sa po ukončení kodifikácie rusínskeho jazyka v rokoch 1997-1998 zaviedlo
vyučovanie tohto jazyka, jeho používatelia nežiadali, aby sa rusínčina používala aj ako vyučovací jazyk. Osoby
hovoriace po rusínsky počas návštevy potvrdili absenciu predškolskej výchovy v rusínskom jazyku, čo však
vôbec nepripisovali nedostatočnému záujmu zo strany rodičov.
380. Výbor expertov preto považuje tento záväzok za nesplnený.
„b)

ii)

umožniť, aby prevažná časť vyučovania na základných školách bola zabezpečená
v regionálnych alebo menšinových jazykoch;”

381. Podľa dodatočných informácií poskytnutých slovenskou vládou sa rusínsky jazyk a literatúra vyučuje na
8 základných školách. V rusínčine sa však nevyučuje ani jeden predmet. Navyše, predmet rusínsky jazyk
a literatúra je k dispozícii len ako voliteľný. Počas návštevy osoby hovoriace po rusínsky zdôrazňovali rozdiel
od ukrajinského jazyka, ktorého výučba je povinná a ktorý sa používa aj ako vyučovací jazyk. Navyše školský
zákon (zákon č. 29/1984 v znení zákona č. 350/1994 a novelizovaný zákonom č. 334/2002) spomína rusínčinu
ako cudzí jazyk a nie ako materinský jazyk. Výbor expertov bol počas návštevy informovaný aj o prípade
dieťaťa, ktoré sa muselo namiesto rusínčiny učiť ukrajinčinu (ministerstvo školstva údajne zasiahlo až po dvoch
rokoch, keď rodičia odmietli posielať dieťa do školy).
382. Výbor expertov poznamenáva, že účelom tohto záväzku je zabezpečiť podstatnú časť základného
vzdelávania v rusínčine, čo znamená, že okrem výučby tohto jazyka sa musia v tomto jazyku vyučovať aj
ďalšie predmety. Ich zabezpečenie sa musí samozrejme stať neoddeliteľnou súčasťou učebných osnov. Výbor
expertov preto považuje tento záväzok za nesplnený.
„c)

ii)

umožniť, aby prevažná časť vyučovania na stredných školách bola zabezpečená v
regionálnych alebo menšinových jazykoch;”

383. Existuje len jedno gymnázium, kde sa rusínsky jazyk a literatúra vyučuje ako voliteľný predmet. Výbor
expertov poznamenáva, že účelom tohto záväzku je zabezpečiť podstatnú časť stredoškolského vzdelávania
v rusínčine, čo znamená, že okrem výučby tohto jazyka sa musia v tomto jazyku vyučovať aj ďalšie predmety.
Ich zabezpečenie sa musí samozrejme stať neoddeliteľnou súčasťou učebných osnov. Výbor expertov preto
považuje tento záväzok za nesplnený.
„d)

ii)

umožniť, aby prevažná časť vyučovania na odborných školách bola zabezpečená
v príslušných regionálnych alebo menšinových jazykoch;”

384. Na základe poskytnutých informácií Výbor expertov usudzuje, že nie je zabezpečené technické alebo
odborné vzdelávanie, ktorého podstatná časť sa poskytuje v rusínskom jazyku. Výbor expertov poznamenáva,
že účelom tohto záväzku je zabezpečiť podstatnú časť technického a odborného vzdelávania v rusínčine, čo
znamená, že okrem výučby tohto jazyka sa musia v tomto jazyku vyučovať aj ďalšie predmety. Ich
zabezpečenie sa musí samozrejme stať neoddeliteľnou súčasťou učebných osnov. Výbor expertov preto
považuje tento záväzok za nesplnený.

4

Citované ustanovenia uvedené tučnou kurzívou predstavujú záväzky, ktoré prijala Slovenská republika.

71

Hodnotenie týkajúce sa časti III: rusínčina

Výbor expertov nabáda slovenské orgány, aby prijali opatrenia na zabezpečenie podstatnej časti
predškolskej výchovy a vyučovania na základných, stredných, technických a odborných školách v
rusínčine.

„e)

ii)

zabezpečiť prostriedky na štúdium týchto jazykov ako odborných predmetov
univerzitného a iného vysokoškolského štúdia;”

385. Počas návštevy bol Výbor expertov informovaný, že akademický senát, ktorý má príslušné kompetencie
na vysokoškolskej úrovni, predbežne štúdium rusínskeho jazyka nepodporil. V skutočnosti neexistuje ani jedna
vysokoškolská katedra venovaná rusínčine a údajne neexistuje žiadna možnosť študovať rusínsky jazyk a
kultúru. Nepriamo to potvrdzujú aj dodatočné informácie poskytnuté slovenskou vládou, podľa ktorých sa na
Prešovskej univerzite má zaviesť nový študijný odbor, „rusínsky jazyk a literatúra”. Hoci Výbor expertov túto
iniciatívu víta, musí urobiť záver, že tento záväzok v súčasnosti nie je splnený.

Výbor expertov nabáda slovenské orgány, aby prijali potrebné opatrenia na urýchlené zavedenie
možností študovať rusínsky jazyk a kultúru.

„f)

i)

zabezpečiť poskytnutie priebežného vzdelávania alebo vzdelávacích kurzov pre
dospelých prevažne alebo úplne v regionálnych alebo menšinových jazykoch, alebo

ii)

umožniť, aby sa tieto jazyky stali predmetmi vzdelávania dospelých alebo
súčasťou priebežného vzdelávania;”

386. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver k tomuto záväzku a žiada slovenské orgány, aby sa k nemu vyjadrili v nasledujúcej periodickej správe.
„g)

prijať opatrenia na zabezpečenie vyučovania dejín a kultúry, ktoré ovplyvnili regionálny
alebo menšinový jazyk;”

387. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver k tomuto záväzku a žiada slovenské orgány, aby sa k nemu vyjadrili v nasledujúcej periodickej správe.
„h)

zabezpečiť základné a ďalšie vzdelávanie učiteľov potrebných na realizáciu tých
písmen od a) po g), ktoré zmluvná strana prijala;”

388. Prešovská univerzita pripravuje učiteľov pre prvý stupeň základných škôl (1.-4. ročník). Informácie, ktoré
dostal Výbor expertov počas návštevy, však svedčia o veľmi závažnom nedostatku kvalifikovaných učiteľov
a ich nedostatočnom finančnom zabezpečení. Paradoxom je, že problémom zrejme nie je nedostatok
učebných materiálov (pozri ods. 70), ale skôr nedostatok učiteľov schopných ich používať. Problém prípravy
učiteľov zrejme prehlbuje aj skutočnosť, že rusínčina sa nedá študovať ako predmet univerzitného alebo iného
vysokoškolského vzdelávania (pozri ods. 385). Výbor expertov považuje tento záväzok za nesplnený.

Výbor expertov nabáda slovenské orgány, aby prijali naliehavé a zásadné opatrenia na prijatie
štruktúrovaného a komplexného prístupu k príprave učiteľov pre rusínsky jazyk.

„i)

vytvoriť jeden alebo viac kontrolných orgánov zodpovedných za kontrolu prijatých
opatrení a za pokrok dosiahnutý pri zavádzaní alebo rozvoji výučby regionálnych alebo
menšinových jazykov a vypracovanie pravidelných správ o svojich zisteniach, ktoré sa
zverejnia.”

72

Hodnotenie týkajúce sa časti III: rusínčina

389. Zdá sa. že neexistuje žiadny orgán, ktorý by bol konkrétne zodpovedný za kontrolu prijatých opatrení
a pokroku dosiahnutého pri zavádzaní alebo rozvoji výučby regionálnych alebo menšinových jazykov alebo
v týchto jazykoch, a za vypracúvanie pravidelných správ o svojich zisteniach, ktoré sa zverejnia. Výbor
expertov považuje tento záväzok za nesplnený.

Výbor expertov nabáda slovenské orgány, aby zriadili orgán dohľadu zodpovedný za kontrolu
prijatých opatrení a pokroku dosiahnutého pri zavádzaní alebo rozvoji výučby regionálnych alebo
menšinových jazykov, ktorými sa hovorí na Slovensku, alebo výučby v týchto jazykoch, a za
vypracúvanie pravidelných správ, ktoré sa zverejnia.

Článok 9 – Súdnictvo
390. Ako vyplýva z posúdenia predbežnej otázky súvisiacej s 20-percentnou hranicou (pozri ods. 40 - 47),
článok 9 sa vzťahuje aj na tie oblasti, kde podiel osôb hovoriacich po rusínsky nedosahuje 20%, ale ich počet
je pritom dostatočný na účely uplatňovania článku 9 charty. Uznávajú to aj samotné slovenské orgány. Ďalej,
ako Výboru expertov potvrdili oficiálne zdroje, súdne obvody sa nezhodujú s územiami obcí, na ktoré sa
vzťahuje 20-percentná hranica.

„Odsek 1
Zmluvné strany sa zaväzujú v súdnych obvodoch, v ktorých počet užívateľov regionálnych alebo
menšinových jazykov sídliacich na tomto území odôvodňuje prijatie nižšie uvedených opatrení, podľa
situácie jednotlivých jazykov a za podmienky, že využitie možností uvedených v tomto odseku nebude
sudca pokladať za prekážku riadneho výkonu súdnictva:
a)

v trestnom konaní:
ii)

zaručiť obžalovanému právo používať jeho regionálny alebo menšinový jazyk,
a/alebo

iii)

zabezpečiť, aby sa žiadosti a dôkazy, písomné alebo ústne, nepokladali za
neprijateľné len z dôvodu, že boli predložené v regionálnom alebo menšinovom
jazyku, a/alebo,

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky;”
391. Paragraf 2 ods. 14 Trestného poriadku ustanovuje, že „Každý je oprávnený používať pred orgánmi
činnými v trestnom konaní svoj materinský jazyk”. Navyše, podľa § 28 Trestného poriadku, „Ak treba pretlmočiť
obsah výpovede alebo písomnosti alebo ak obvinený vyhlási, že neovláda jazyk, v ktorom sa konanie vedie,
priberie sa tlmočník; tlmočník môže byť súčasne zapisovateľom”. Podľa východiskovej periodickej správy sa
tieto ustanovenia vzťahujú aj na obdobie predchádzajúce začatiu trestného stíhania, najmä na podanie
trestného oznámenia podľa § 59 v spojení s § 158 ods. 1 Trestného poriadku.
392. Podľa dodatočných informácií poskytnutých Výboru expertov slovenská vláda výslovne uviedla, že
tlmočenie do regionálneho alebo menšinového jazyka alebo z tohto jazyka sa poskytuje len vtedy, ak obvinený
dostatočne neovláda slovenský jazyk.
393. Okrem toho § 55 ods. 3 Trestného poriadku ustanovuje:
„V slovenskom jazyku sa spíše aj zápisnica o výpovedi osoby, ktorá nevie po slovensky; ak záleží na
doslovnom znení výpovede, zapíše zapisovateľ alebo tlmočník do zápisnice príslušnú časť výpovede tiež v
jazyku, v ktorom táto osoba vypovedá.”
394. Podľa relevantnej judikatúry, ako sa hovorí vo východiskovej periodickej správe (pozri s. 31 a nasl.), to
znamená, že tlmočník sa musí pribrať a štát musí znášať s tým spojené trovy len v prípade, že osoba
podávajúca výpoveď neovláda slovenčinu. V týchto prípadoch treba poskytnúť aj preklad všetkých listinných
73

Hodnotenie týkajúce sa časti III: rusínčina

dôkazov, ktoré sú v inom ako slovenskom jazyku. Inými slovami, zdá sa, že žiadosti a dôkazy v regionálnom
alebo menšinovom jazyku vrátane rusínčiny nie sú prijateľné, ak ich predkladateľ ovláda slovenský jazyk.
395. Zdá sa, že neexistuje žiadne konkrétne ustanovenie vzťahujúce sa na písomné svedectvá alebo žiadosti
v akejkoľvek forme.
396. Podľa názoru Výboru expertov nie je jasné, aký je presný rozsah uvedeného práva použiť svoj
materinský jazyk v trestnom konaní. Z praktických informácií získaných počas návštevy možno usudzovať, že
sudca, prokurátor alebo policajt venuje pozornosť tomu, či obvinený dostatočne ovláda slovenčinu. Aj
v prípade, že obvinený dostatočne ovláda slovenčinu, mu sudca na základe vlastnej úvahy môže povoliť
tlmočníka, čo by s veľkou pravdepodobnosťou aj urobil. Zostáva však skutočnosťou, že právo obvineného
použiť svoj regionálny alebo menšinový jazyk bez ohľadu na stupeň ovládania slovenčiny nie je zrejme
jednoznačne zaručené. Navyše oficiálne zdroje počas návštevy Výbor expertov informovali, že v predvolaniach
sa jazykové práva nespomínajú, keďže sa predpokladá, že ich všetci poznajú. Vo vznesení obvinenia sa síce
spomína všeobecné právo na tlmočenie, ale príslušný policajt jednoducho sám vyhodnotí, či osoba potrebuje
tlmočníka.
397. A napokon, podľa informácií poskytnutých Výboru expertov počas návštevy sa v trestnom konaní pred
súdom rusínčina používa len veľmi málo. Je pravda, že hoci niektorí pracovníci súdov na Slovensku do istej
miery ovládajú rusínčinu (pozri prílohu III k východiskovej periodickej správe), väčšina ľudí s výnimkou
niekoľkých starších ľudí má tendenciu používať slovenčinu. Výbor expertov považuje tieto záväzky v prípade
rusínčiny za nesplnené.

Výbor expertov nabáda slovenské orgány, aby:
- zaručili právo obvineného používať rusínsky jazyk v trestnom konaní nezávisle od toho, či ovláda
aj slovenčinu, a aby zabezpečili, že obvinený je o tomto práve konkrétne poučený hneď na
začiatku trestného stíhania,
- prijali právnu úpravu umožňujúcu predkladať žiadosti a dôkazy aj v rusínčine a zaručujúcu, že
používanie tlmočníkov a prekladov v prípade potreby nebude pre dotknutú osobu znamenať
žiadne ďalšie výdavky ani vtedy, ak ovláda slovenčinu.

„b)

v občianskoprávnom konaní:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov,
c)

v konaní pred súdmi v správnych veciach:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov;”
398. § 18 Občianskeho súdneho poriadku ustanovuje:
„Účastníci majú v občianskom súdnom konaní rovnaké postavenie. Majú právo konať pred súdom vo svojej
materčine. Súd je povinný zabezpečiť im rovnaké možnosti na uplatnenie ich práv.”
74

Hodnotenie týkajúce sa časti III: rusínčina

399. Navyše, § 141 ods. 2 Občianskeho súdneho poriadku ustanovuje, že:
„Trovy dôkazov, ktoré nie sú kryté preddavkom, ako aj hotové výdavky ustanoveného zástupcu, ktorý nie je
advokátom, a trovy spojené s tým, že účastník koná vo svojej materčine, platí štát.”
400. Podľa informácií poskytnutých vo východiskovej periodickej správe (pozri s. 33) sa vyššie uvedené
ustanovenia Občianskeho súdneho poriadku vzťahujú aj na konanie pred správnymi súdmi.
401. Možnosť pribrať tlmočníka bez dodatočných nákladov s cieľom umožniť strane v občianskoprávnom
alebo správnom konaní použiť svoj materinský jazyk potvrdzuje aj judikatúra (pozri s. 33 východiskovej
periodickej správy). Avšak podľa viacerých zdrojov, vrátane oficiálnych, tieto ustanovenia predstavujú
uplatnenie všeobecného práva osôb nehovoriacich po slovensky na tlmočenie v občianskoprávnom (a
správnom) konaní, ktoré zaručuje článok 47 ods. 4 Ústavy SR, ale ktoré nie je k dispozícii osobám
používajúcim regionálny alebo menšinový jazyk ovládajúcim aj slovenčinu.
402. A napokon, podľa informácií poskytnutých Výboru expertov počas návštevy sa v občianskoprávnom
konaní pred súdom rusínčina používa len veľmi málo. Je pravda, že hoci niektorí pracovníci súdov na
Slovensku do istej miery ovládajú rusínčinu (pozri prílohu III k východiskovej periodickej správe), väčšina ľudí
s výnimkou niekoľkých starších ľudí má tendenciu používať slovenčinu. Výbor expertov považuje tieto záväzky
za nesplnené.

Výbor expertov nabáda slovenské orgány, aby v legislatíve výslovne ustanovili, že vždy, keď je
strana povinná osobne vystúpiť pred súdom v občianskoprávnom alebo správnom konaní, môže
používať rusínsky jazyk bez toho, že by jej tým vznikli dodatočné výdavky, a že dôkazy
a dokumenty možno predkladať v rusínčine, v prípade potreby prostredníctvom tlmočníkov
a prekladov, aj keď osoba hovoriaca po rusínsky ovláda slovenský jazyk.

„d)

prijať opatrenia, ktoré zabezpečia, že uplatnenie písmena b) bodov i, ii a písmena c)
bodov i, ii a každé potrebné využitie tlmočníkov a prekladov nebude mať za následok
vznik dodatočných nákladov dotknutých osôb.”

403. Hoci sa zdá, že staršie osoby hovoriace po rusínsky, ktoré dostatočne neovládajú slovenčinu, majú
zrejme k dispozícii tlmočenie alebo preklady, vzhľadom na závery urobené na základe článku 9 ods. 1 písm. a)
bodu ii, písm. a) bodu iii, písm. b) bodu ii, písm. b) bodu iii, písm. c) bodu ii, písm. c) bodu iii Výbor expertov
považuje tento záväzok za nesplnený.
„Odsek 3
Zmluvné strany sa zaväzujú sprístupniť v regionálnych alebo menšinových jazykoch najdôležitejšie
vnútroštátne právne predpisy a tie, ktoré sa dotýkajú osôb používajúcich tieto jazyky, ak predmetné
texty neboli sprístupnené inak.”
404. Východisková periodická správa (pozri s. 82) sa obmedzuje len na to, že odkazuje na bod C uznesenia
vlády SR č. 27/2001, ktorým sa podpredsedovi vlády pre ľudské a menšinové práva a regionálny rozvoj ukladá
vypracovať komplexnú správu o legislatívnych, finančných a iných opatreniach prijatých na splnenie tohto
záväzku. Východisková periodická správa však pripúšťa, že tento záväzok by si vyžadoval vyčlenenie
značných finančných prostriedkov. Výbor expertov považuje tento záväzok za nesplnený.
Článok 10 – Správne orgány a verejné služby
Predbežná poznámka
405. Na základe poskytnutých informácií sa Výbor expertov domnieva, že 20-percentné pravidlo je priamo
relevantné práve pre sféru miestnych orgánov štátnej správy a samosprávy. Zdá sa teda, že relevantná
legislatíva sa nevzťahuje na regionálne orgány, s tým dôsledkom, že používanie regionálnych alebo
menšinových jazykov nie je pred nimi oficiálne povolené. Hoci Ústava SR ustanovuje, že „Občanom patriacim k
národnostným menšinám alebo etnickým skupinám sa za podmienok ustanovených zákonom zaručuje aj
právo používať ich jazyk v úradnom styku” (pozri článok 34 ods. 2 písm. b)), podľa slovenského právneho
75

Hodnotenie týkajúce sa časti III: rusínčina

poriadku nie je oficiálne možné uplatňovať niektoré relevantné ustanovenia v prípadoch, že táto hranica nie je
dosiahnutá. To znamená, že existuje formálna prekážka k riadnemu plneniu týchto záväzkov.
406. Odhliadnuc od ďalších problémov náležité dodržiavanie ďalej uvedených záväzkov nevyhnutne vyžaduje
prehodnotiť 20-percentné pravidlo, aby relevantné záväzky podľa článku 10 ods. 1 a 2 charty bolo možné
implementovať aj v tých prípadoch, keď osoby hovoriace po rusínsky tvoria menej ako 20% obyvateľstva obce,
ale pritom sú v nej tradične prítomné v dostatočnom počte na účely záväzkov, ktoré SR prijala v oblasti
miestnej a regionálnej verejnej správy. Vyhodnotenie oblastí, v ktorých existuje dostatočný počet týchto osôb
pod 20-percentnou hranicou, je v prvom rade úlohou slovenských orgánov (pozri ods. 40-47).
„Odsek 1
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
a)

iii)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti, ako aj dostať odpoveď v týchto
jazykoch;”

iv)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

407. Výbor expertov v prvom rade poznamenáva, že v prípade písm. a) bodov iii a iv ods. 1 článku 10 charty
SR vo svojej ratifikačnej listine nešpecifikovala, ktorá z týchto dvoch možností by mala platiť. Dve možnosti
uvedené v týchto bodoch v skutočnosti predstavujú odlišné alternatívy a zmluvné strany sa musia rozhodnúť
pre jednu z nich. Výbor expertov uplatňuje prax, že ak si štát nezvolí jednu z viacerých dostupných možností,
zvyčajne z „úradnej moci” aplikuje optimálnu možnosť z hľadiska ochrany a podpory jazyka, pokiaľ táto
možnosť nie je vzhľadom na špecifické okolnosti zjavne nezlučiteľná s potrebami dotknutého regionálneho
alebo menšinového jazyka a/alebo s výslovným želaním osôb, ktoré ho používajú (pozri napr. druhú
hodnotiacu správu Výboru expertov o implementácii charty Maďarskom, ods. 95). V tomto prípade nevidí
Výbor expertov žiadny dôvod na to, aby sa odchýlil od svojej zvyčajnej praxe, a preto bude uplatňovať
optimálnu možnosť, t. j. ods. 1 písm. a) bod iii článku 10.
408. Podľa informácií, ktoré Výboru expertov poskytli oficiálne zdroje, miestnymi orgánmi štátnej správy sú
okresné úrady ako prvostupňové orgány; krajské úrady pôsobia ako odvolacie orgány. Ďalšími miestnymi
zložkami štátnej správy sú špecializované orgány štátnej správy, napr. daňové a colné úrady.
409. Výbor expertov dostal len málo informácií týkajúcich sa plnenia tohto záväzku miestnymi orgánmi štátnej
správy. Vo východiskovej periodickej správe (pozri s. 60) sa uvádza, že podľa § 2 ods. 1 a 3 zákona č.
184/1999 o používaní jazykov národnostných menšín môžu osoby hovoriace po rusínsky používať rusínčinu
v úradnom styku a predkladať žiadosti, ako aj dostať odpoveď v tomto jazyku. Počas návštevy bol však Výbor
expertov informovaný, že rusínčina sa v tejto oblasti používa len veľmi málo a vo východiskovej periodickej
správe sa výslovne uvádza, že žiadosti o vydanie úradných dokumentov a dokladov (napr. občianskych
preukazov, vodičských oprávnení, pasov atď.; pozri s. 60 východiskovej periodickej správy) sa príslušným
orgánom na miestnej úrovni nemôžu predkladať v rusínskom jazyku. Ďalšie informácie, ktoré dostal Výbor
expertov, poukazujú na veľmi nízke povedomie štátnych úradníkov o povinnostiach vyplývajúcich z charty.
Okrem toho nie je jasné, či sa 20-percentná požiadavka vzťahuje aj na miestne orgány štátnej správy. Na
druhej strane sa v druhej periodickej správe (pozri s. 60) v súvislosti s týmto záväzkom uvádza, že rusínčina sa
používa v 68 obciach, a dokonca sa spomína aj skutočnosť, že jedna z obcí, v ktorých žijú osoby hovoriace po
rusínsky (Medzilaborce), je okresným mestom.
410. Hoci informácie, ktoré má Výbor expertov k dispozícii, poukazujú na nedostatočné plnenie, nepostačujú
na to, aby mohol urobiť záver k tomuto bodu. Slovenské orgány by sa preto mali k tomuto bodu vyjadriť v
nasledujúcej periodickej správe.
„Odsek 2
Čo sa týka miestnych a regionálnych orgánov, na území, kde sídli taký počet užívateľov regionálnych
alebo menšinových jazykov, ktorý odôvodňuje prijatie nižšie uvedených opatrení, zmluvné strany sa
zaväzujú umožniť a/alebo podporiť:

76

Hodnotenie týkajúce sa časti III: rusínčina

b)

možnosť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

411. Podľa východiskovej periodickej správy (pozri s. 60) osoby hovoriace po rusínsky môžu používať svoj
jazyk v úradnom styku (čo sa zrejme vzťahuje aj na ústne žiadosti) a môžu v ňom tiež podávať žiadosti
miestnym orgánom verejnej správy, s výnimkou úradných listín a dokladov. Samozrejme táto možnosť nie je
v súčasnosti formálne zaručená v oblastiach, kde osoby hovoriace po rusínsky netvoria 20% obyvateľstva.
Navyše, žiadne podobné možnosti neexistujú na regionálnej úrovni. Informácie, ktoré boli Výboru expertov
poskytnuté počas návštevy v skutočnosti naznačujú, že rusínčina sa na úrovni regionálnych alebo miestnych
orgánov používa len veľmi málo, najmä vzhľadom na formálnu bariéru, ktorú predstavuje 20-percentné
pravidlo. Výbor expertov považuje tento záväzok za nesplnený.

Výbor expertov nabáda slovenské orgány, aby:
- prijali potrebné opatrenia umožňujúce osobám hovoriacim po rusínsky podávať ústne alebo
písomné žiadosti v rusínčine aj v tých obciach, kde osoby hovoriace po rusínsky tvoria menej ako
20% obyvateľstva obce, ale ich počet je pritom dostatočný na účely tohto záväzku,
- vytvorili právny základ umožňujúci osobám hovoriacim po rusínsky predkladať ústne alebo
písomné žiadosti v rusínčine aj vo vzťahu k regionálnym orgánom tam, kde sú tieto osoby
prítomné v dostatočnom počte.

„c)

uverejnenie úradných dokumentov regionálnych orgánov takisto v príslušných
regionálnych alebo v menšinových jazykoch,

d)

uverejnenie úradných dokumentov miestnych orgánov takisto v regionálnych alebo
menšinových jazykoch;”

412. Paragraf 3 zákona č. 270/1995 o štátnom jazyku Slovenskej republiky ustanovuje, že „v štátnom jazyku
sa: a) vydávajú zákony, nariadenia vlády a ostatné všeobecné záväzné právne predpisy vrátane predpisov
orgánov územnej samosprávy, rozhodnutia a iné verejné listiny; (…) c) vedie celá úradná agenda (matriky,
zápisnice, uznesenia, štatistiky, evidencie, bilancie, úradné záznamy, informácie určené pre verejnosť a pod.)”.
413. Paragraf 4 ods. 2 a 3 zákona č. 184/1999 o používaní jazykov národnostných menšín ustanovuje, že
v obciach, kde osoby hovoriace regionálnymi alebo menšinovými jazykmi tvoria najmenej 20% obyvateľstva,
„sa dôležité informácie, najmä výstražné, upozorňujúce a zdravotnícke, uvádzajú na miestach prístupných pre
verejnosť okrem štátneho jazyka aj v jazyku menšiny”. Okrem toho podľa § 1 ods. 1, § 5 ods. 1 písm. e) a § 6
ods. 5 zákona č. 211/2000 (zákon o slobode informácií), majú uvedené obce povinnosť zverejniť prehľad ďalej
uvedených informácií aj v dotknutom regionálnom alebo menšinovom jazyku: predpisy, pokyny, inštrukcie,
výkladové stanoviská, podľa ktorých obec rozhoduje, alebo ktoré upravujú práva a povinnosti fyzických osôb
a právnických osôb vo vzťahu k obci. V roku 1999 boli vydané usmernenia pre všeobecné útvary vnútornej
správy, živnostenské úrady a útvary požiarnej ochrany týkajúce sa používania menšinových jazykov v úradnom
styku.
414. Za vyššie uvedených podmienok však možno uverejniť len prehľad a nie úradný dokument ako taký.
Navyše žiadna taká možnosť neexistuje vo vzťahu k regionálnym orgánom. A napokon, táto možnosť sa
nezaručuje pre tie obce, kde osoby hovoriace po rusínsky tvoria menej ako 20% obyvateľstva, ale kde sú
pritom prítomné v dostatočnom počte na účely týchto záväzkov.
415. Podľa všetkého sa v skutočnosti v rusínčine nezverejňujú žiadne úradné dokumenty na obecnej ani na
regionálnej úrovni. Výbor expertov považuje tieto záväzky za nesplnené.

Výbor expertov nabáda slovenské orgány, aby prijali potrebné opatrenia umožňujúce a/alebo
povzbudzujúce zverejňovanie úradných dokumentov miestnych a regionálnych orgánov (nielen ich
prehľadu) aj v príslušnom regionálnom alebo menšinovom jazyku.

77

Hodnotenie týkajúce sa časti III: rusínčina

„f)

používanie regionálnych alebo menšinových jazykov na rokovaniach miestnych
orgánov, nevylučujúc však tým použitie oficiálneho(ych) jazyka(ov) štátu;”

416. Paragraf 3 ods. 2 zákona č. 184/1999 o používaní jazykov národnostných menšín ustanovuje, že
poslanci obecného zastupiteľstva v obciach, kde osoby hovoriace regionálnym alebo menšinovým jazykom
tvoria najmenej 20% obyvateľstva, majú právo používať na rokovaní tohto orgánu jazyk menšiny, a že
tlmočenie musí zabezpečiť obec. Zasadnutia obecného zastupiteľstva sa môžu viesť aj v rusínčine, ak s tým
súhlasia všetci prítomní (nie je však jasné, či sa to vzťahuje len na interné zasadnutia alebo aj na verejné
schôdze).
417. Podľa názoru Výboru expertov skutočnosť, že toto právo sa obmedzuje len na obce, kde počet osôb
hovoriacich regionálnym alebo menšinovým jazykom dosahuje aspoň 20-percentnú hranicu, má sama osebe
vplyv na plnenie tohto záväzku. Výbor expertov však pritom nemá praktické informácie o tom, do akej miery
samotné osoby hovoriace po rusínsky využívajú túto možnosť v praxi. Výbor expertov preto nemôže urobiť
záver a žiada slovenské orgány, aby uvedené praktické informácie poskytli v nasledujúcej periodickej správe.
418. Osobitné znepokojenie Výboru expertov každopádne vyvoláva podmienka, že rokovanie miestneho
zastupiteľstva sa môže viesť v rusínčine len vtedy, ak s tým súhlasia všetci prítomní. Táto podmienka je
zbytočná a diskriminačná (pozri aj ods. 416).
„g)

používanie alebo prevzatie tradičných a správnych miestnych názvov v regionálnych
alebo menšinových jazykoch, a ak je to potrebné, spoločne s pomenovaním v
oficiálnom(ych) jazyku(och).”

419. Toto ustanovenie si vyžaduje osobitné preskúmanie. Výbor expertov pripomína, že povinnosť
vyplývajúca z tohto ustanovenia má osobitný význam, pretože patrí k najúčinnejším spôsobom plného
zviditeľnenia regionálneho alebo menšinového jazyka na území, kde je tradične prítomný. Medzi základnou
definíciou teritoriálnych regionálnych alebo menšinových jazykov v zmysle charty obsiahnutou v článku 1
písm. a) a b) a týmto záväzkom teda existuje ideálne prepojenie. Navyše, plné zviditeľnenie regionálneho
alebo menšinového jazyka na území, kde sa ním tradične hovorí, prostredníctvom používania alebo
zavádzania dvojjazyčných miestnych značení, je jednoznačne faktorom, ktorý pomáha zvyšovať verejnú
prestíž regionálneho alebo menšinového jazyka, čo je zasa kľúčovým faktorom jeho ochrany a podpory
(pozri druhú hodnotiacu správu o uplatňovaní charty Chorvátskom, ods. 152).
420. Táto otázka je upravená vo viacerých právnych predpisoch. Paragraf 4 ods. 1 zákona č. 184/1999
o používaní jazykov národnostných menšín ustanovuje, že v obciach, kde osoby hovoriace regionálnym alebo
menšinovým jazykom tvoria najmenej 20% obyvateľstva, sa názvy ulíc a iné miestne geografické značenia
môžu uvádzať v regionálnom alebo menšinovom jazyku. Avšak podľa informácií poskytnutých Výboru expertov
z oficiálnych zdrojov bol do zákona č. 270/1995 o štátnom jazyku Slovenskej republiky už predtým
zapracovaný zákon č. 191/1994 o označovaní obcí v jazyku národnostných menšín v tom zmysle, že výraz
„miestne geografické značenie” sa vzťahuje na názvy obcí, ale nie na ich časti. Navyše dodatok k zákonu
o štátnom jazyku z roku 1995 obsahuje zoznam obcí, v ktorých sa majú používať tabule s označením názvov
obcí v regionálnych alebo menšinových jazykoch. Zoznam obsahuje 96 obcí, pričom sa nerozlišuje medzi
rusínskym a ukrajinským jazykom. Na druhej strane podľa informácií, ktoré Výboru expertov poskytli oficiálne
zdroje, sa v zozname obcí pripojenom k zákonu o jazykoch národnostných menšín z roku 1999, uvádza počet
86 obcí, pričom ani tu sa nerozlišuje medzi rusínčinou a ukrajinčinou.
421. Podľa názoru Výboru expertov sa v dôsledku 20-percentnej požiadavky vynecháva rad ďalších obcí, kde
osoby hovoriace po rusínsky túto hranicu síce nedosahujú, ale kde ich počet môže byť pritom významný na
účely tohto záväzku. Okrem toho § 3 ods. 3 zákona z roku 1994 ustanovuje, že táto možnosť sa nevzťahuje na
tie obce, ktorých názov bol zmenený v rokoch 1867 až 1918 a v rokoch 1938 až 1945.
422. Informácie, ktoré má Výbor expertov k dispozícii, mu neumožňujú pochopiť dôvod pre vyššie uvedený
rozdiel medzi počtom obcí, na ktoré sa vzťahujú dvojjazyčné geografické značenia, uvedených v zozname
pripojenom k zákonu z roku 1994 a v zozname pripojenom k zákonu z roku 1999 uplatňujúcom 20-percentné
kritérium. Výbor expertov nie je schopný určiť ani to, v koľkých obciach sa pri dvojjazyčných miestnych
označeniach používa rusínsky jazyk na rozdiel od obcí, kde sa používa ukrajinský jazyk. A ďalej, hoci Výbor
expertov chápe citlivosť tejto legislatívy, nevie, či obmedzenie obsiahnuté v § 3 ods. 3 zákona z roku 1994
fakticky nebráni používaniu tradičných rusínskych geografických značení.
423. Slovenské orgány by preto mali tieto otázky objasniť v nasledujúcej periodickej správe. Napriek tomu
Výbor expertov môže považovať tento záväzok za čiastočne splnený.
78

Hodnotenie týkajúce sa časti III: rusínčina

Výbor expertov nabáda slovenské orgány, aby prijali potrebné opatrenia umožňujúce alebo
povzbudzujúce používanie alebo zavádzanie, v prípade potreby aj v spojení s názvom v úradnom
jazyku, tradičných a správnych foriem miestnych názvov v rusínčine aj v tých obciach, kde osoby
hovoriace rusínskym jazykom tvoria menej ako 20% obyvateľstva, ale kde je ich počet pritom
dostatočný na účely tohto záväzku. Slovenské orgány taktiež nabáda, aby takúto možnosť
zabezpečili aj vo vzťahu k menším územným jednotkám v rámci obcí.

„Odsek 3
S ohľadom na verejné služby poskytované správnymi orgánmi alebo inými osobami konajúcimi v ich
mene sa zmluvné strany zaväzujú na územiach, kde sa používajú regionálne alebo menšinové jazyky, v
súlade s postavením každého jazyka a ak je to možné:
c)

umožniť užívateľom regionálnych alebo menšinových jazykov predložiť žiadosť v
týchto jazykoch.”

424. Podľa informácií z oficiálnych zdrojov sú verejné služby zahrnuté vo výraze „verejnoprávny orgán”, ktorý
sa používa v zákone č. 270/1995 o štátnom jazyku Slovenskej republiky. Podľa tohto výkladu by v styku
s týmito orgánmi nebolo možné použiť iný než slovenský jazyk. Východisková periodická správa (pozri s. 61 a
nasl.) sa obmedzuje len na odkaz na § 2 ods. 3 zákona č. 184/1999 o používaní jazykov národnostných
menšín, ktorý zaručuje všeobecné právo podávať písomné podania orgánu štátnej správy a orgánu územnej
samosprávy v obci. Výbor expertov považuje túto informáciu za nedostatočnú na to, aby mohol urobiť záver
k tomuto bodu. Preto žiada slovenské orgány, aby v nasledujúcej periodickej správe poskytli informácie
týkajúce sa špecificky verejných služieb.
„Odsek 4
Zmluvné strany sa zaväzujú na účel zabezpečenia ustanovení odsekov 1, 2 a 3, ktoré prijali, prijať jedno
alebo viac nasledujúcich opatrení:
a)

poskytovať preklad alebo tlmočenie, ak sa požadujú;”

425. Východisková periodická správa sa obmedzuje na vyhlásenie, že miestne orgány štátnej správy alebo
zariadenia poskytujúce sociálne služby môžu v prípade potreby alebo na požiadanie dotknutej osoby
zabezpečiť tlmočenie (pozri s. 62 východiskovej periodickej správy). Výbor expertov považuje túto informáciu
za nedostatočnú na to, aby mohol urobiť záver k tomuto bodu. Preto slovenské orgány žiada, aby v
nasledujúcej periodickej správe poskytli podrobnejšie informácie.
„c)

ak je to možné, vyhovieť žiadostiam zamestnancov verejných služieb ovládajúcich
regionálny alebo menšinový jazyk byť vymenovaní na území, kde sa tento jazyk
používa.”

426. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver a žiada slovenské orgány, aby sa k tomuto záväzku vyjadrili v nasledujúcej periodickej správe.
„Odsek 5
Zmluvné strany sa zaväzujú, na základe požiadavky dotknutých osôb, umožniť im používanie alebo
prevzatie priezviska v regionálnych alebo menšinových jazykoch.”
427. Podľa § 2 ods. 1 zákona č. 300/1993 môže osoba narodená na území Slovenskej republiky dostať viac
mien, a to aj cudzojazyčných, najviac však tri. Okrem toho § 19 ods. 3 a 5 až 7 zákona č. 154/1994
o matrikách umožňuje zmeniť zapísané meno v matrike a uviesť ženské priezvisko bez koncovky slovenského
prechyľovania, ak o to požiada osoba inej ako slovenskej národnosti (tento úkon nepodlieha poplatkovej
povinnosti; pozri východiskovú periodickú správu, s. 86).
428. Avšak podľa informácií poskytnutých Výboru expertov z oficiálnych zdrojov okresné matriky vykladajú
relevantné ustanovenia v tom zmysle, že používanie ženského priezviska v matrike alebo výpise z matriky bez
79

Hodnotenie týkajúce sa časti III: rusínčina

koncovky slovenského prechyľovania podľa pravidiel slovenského pravopisu je možné len v prípade priezviska,
ktoré v súčasnosti žiadateľka používa, ale nie v prípade rodného priezviska (pozri závery zo stretnutia
pracovníkov útvarov pre štátne občianstvo a matrík okresných úradov z 13. a 14. októbra 1994 v Bardejove,
ktorými sa riadia okresné matriky).
429. Výboru expertov nie je známe, či koncovky ženských priezvísk sú podľa pravidiel rusínskeho pravopisu
prakticky rovnaké ako v slovenčine; v takomto prípade by sa vyššie uvedené ustanovenia v zásade nedotýkali
žien hovoriacich po rusínsky. Nie je však jasné ani to, či je povolené používať rusínsku abecedu (ako tomu je v
Maďarsku, čo Výbor expertov považuje za najlepšiu prax; pozri druhú hodnotiacu správu o uplatňovaní
dohovoru Maďarskom, ods. 115-117). Výbor expertov preto nemôže urobiť záver a žiada slovenské orgány,
aby sa k tomuto bodu vyjadrili v nasledujúcej periodickej správe.

Článok 11 – Médiá
„Odsek 1
Zmluvné strany sa zaväzujú pre užívateľov regionálnych alebo menšinových jazykov na územiach, kde
sa tieto jazyky používajú, a podľa situácie každého z jazykov v rozsahu, v akom sú verejné orgány
priamo alebo nepriamo kompetentné, majú právomoci alebo zohrávajú v tejto oblasti nejakú úlohu,
rešpektujúc pritom zásady nezávislosti a samostatnosti médií:
a)

ak rozhlas a televízia plnia úlohu verejnoprávnych médií:
iii)

prijať vhodné opatrenia, aby prevádzkovatelia ponúkali programy v regionálnych
alebo menšinových jazykoch;”

430. Vo východiskovej periodickej správe (pozri s. 63 a nasl.) sa spomína „národnostné a etnické vysielanie
Slovenského rozhlasu. V rámci hlavnej redakcie národnostného a etnického vysielania existujú osobitné
redakcie pre jednotlivé národnostné menšiny, vrátane vysielania v rusínskom jazyku. Programy sa vysielajú na
stredných vlnách na frekvencii 1071 kHz v Prešove a 864 kHz v Stakčíne.
431. Rozhlasové vysielanie je určené spoločne pre rusínčinu a ukrajinčinu v časovom rozsahu 13,5 hodiny
týždenne. Výbor expertov dostal rozporuplné informácie týkajúce sa rozdelenia vysielacieho času medzi
rusínčinou a ukrajinčinou.
432. Počas návštevy však Výbor expertov dostal informácie, ktoré sú zjavne v rozpore s tvrdeniami
uvedenými vo východiskovej periodickej správe. Hoci od 1. septembra 2003 Slovenský rozhlas založil rusínsku
redakciu v Košiciach, čo osoby hovoriace po rusínsky považujú za pozitívny vývoj, zdá sa, že vysielanie sa
v praxi stále uskutočňuje v ukrajinčine a osoby hovoriace po rusínsky sú naďalej predstavované ako príslušníci
ukrajinskej skupiny.
433. Pokiaľ ide o televíziu, vo východiskovej periodickej správe (pozri s. 64) sa hovorí, že rusínsky
národnostný magazín sa vysiela 7 krát do roka, v celkovom trvaní 3,7 hodín. Na druhej strane bol počas
návštevy Výbor expertov informovaný, že národnostné programy by sa mali v zásade vysielať raz týždenne,
ale že v praxi táto periodicita neexistuje a neexistujú ani presne stanovené vysielacie časy.
434. Rozporuplné informácie, ktoré má Výbor expertov k dispozícii, mu neumožňujú urobiť záver k týmto
záväzkom. Slovenské orgány by preto mali tieto otázky objasniť v nasledujúcej periodickej správe.
„b)

ii)

podporovať a/alebo uľahčiť pravidelné vysielanie rozhlasových programov v
regionálnych alebo menšinových jazykoch;”

435. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie rozhlasových programov v rusínčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 426).
436. Výbor expertov nedostal žiadne konkrétne informácie o opatreniach zameraných na plnenie tohto
záväzku. Nemôže preto urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Mala by sa však zohľadniť skutočnosť, že povinnosť súkromných
rozhlasových staníc dať celé vysielanie preložiť do slovenčiny predstavuje pre komerčnú rozhlasovú stanicu

80

Hodnotenie týkajúce sa časti III: rusínčina

nespornú záťaž. Počas návštevy samotné slovenské orgány odkazovali na novelu pripravovanú
ministerstvom kultúry, ktorej cieľom je zrušiť túto povinnosť.
„c)

ii)

podporovať a/alebo uľahčiť pravidelné vysielanie televíznych programov v
regionálnych alebo menšinových jazykoch;”

437. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie televíznych programov v rusínčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 430).
438. Výbor expertov nedostal žiadne konkrétne informácie o opatreniach zameraných na plnenie tohto
záväzku. Preto nemôže urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Treba však prihliadnuť na skutočnosť, ktorú počas návštevy
pripustili aj samotné slovenské orgány, že povinnosť zabezpečiť slovenské titulky pre všetky programy
predstavuje dodatočné náklady. Používanie titulkov je z hľadiska charty nesporne zaujímavé (pozri ods.
261), ale mali by sa hľadať finančne primerané riešenia, aby sa zabránilo znevýhodneniu súkromných
televíznych staníc, ktoré chcú vysielať aj v rusínčine, v porovnaní so súkromnými televíznymi stanicami
vysielajúcimi len v slovenčine.
„d)

podporovať a/alebo uľahčiť výrobu a šírenie zvukových a audiovizuálnych diel v
regionálnych a menšinových jazykoch;”

439. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„e)

i)

podporovať a/alebo uľahčiť založenie a/alebo udržanie aspoň jedných novín v
regionálnych alebo menšinových jazykoch;”

440. Podľa dodatočných informácií poskytnutých slovenskou vládou ministerstvo kultúry financuje časopis
Rusín (500 000 Sk v roku 2003) a noviny Národné novinky (1 100 000 Sk v roku 2003). Výbor expertov však
nevie, či niektoré z týchto periodík spĺňajú charakteristiku „novín” podľa uvedeného ustanovenia charty. Výbor
expertov preto nemôže urobiť záver k tomuto záväzku a žiada slovenské orgány, aby tento bod objasnili v
nasledujúcej periodickej správe.
„f)

ii)

uplatňovať existujúce opatrenia o finančnej podpore tiež na výrobu
audiovizuálnych diel v regionálnych alebo menšinových jazykoch;”

441. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„Odsek 2
Zmluvné strany sa zaväzujú zaručiť slobodu priameho príjmu rozhlasových alebo televíznych vysielaní
susedných krajín v jazyku, ktorý sa používa v rovnakej alebo blízkej podobe regionálneho alebo
menšinového jazyka a nebrániť prenosu rozhlasových a televíznych vysielaní zo susedných krajín v
uvedenom jazyku. Ďalej sa zaväzujú zabezpečiť, aby sa nevyskytli žiadne obmedzenia slobody prejavu
a voľného obehu informácií v tlači používajúcej jazyk v identickej podobe alebo v podobe blízkej
regionálnemu alebo menšinovému jazyku. Výkon uvedenej slobody, pretože obsahuje povinnosti a
zodpovednosti, môže podliehať istým formalitám, podmienkam, obmedzeniam alebo sankciám, ktoré
stanovuje zákon a sú nevyhnutné v demokratickej spoločnosti v záujme národnej bezpečnosti,
územnej celistvosti alebo verejného poriadku na predchádzanie neporiadku a na prevenciu zločinnosti,
ochranu zdravia a morálky, ochranu povesti alebo práv iných, zabránenie šírenia dôverných informácií
alebo na udržanie autority a nestrannosti súdnictva.”
442. Na základe informácií poskytnutých vo východiskovej periodickej správe (pozri s. 64) a počas návštevy
možno usúdiť, že v tejto oblasti všeobecne neexistujú žiadne ťažkosti. Výbor expertov však nevie, či osoby
hovoriace po rusínsky na Slovensku majú možnosť prijímať rusínske vysielanie rozhlasových a/alebo
televíznych staníc zo susedných štátov. Nemôže preto urobiť záver k tomuto záväzku a žiada slovenské
orgány, aby tento bod objasnili v nasledujúcej periodickej správe.

81

Hodnotenie týkajúce sa časti III: rusínčina

„Odsek 3
Zmluvné strany sa zaväzujú zabezpečiť, aby záujmy užívateľov regionálnych alebo menšinových
jazykov boli zastúpené alebo aspoň zohľadnené v orgánoch, ktoré možno vytvoriť v súlade so
zákonom na účel zaručenia slobody a plurality médií.”
443. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.

Článok 12 – Kultúrne činnosti a zariadenia
„Odsek 1
Vo vzťahu ku kultúrnym aktivitám a kultúrnym zariadeniam – najmä ku knižniciam, k videotékam, ku
kultúrnym centrám, k múzeám, archívom, akadémiám, divadlám a ku kinám, ako aj k literárnym dielam
a ku kinematografickej produkcii, k ľudovému kultúrnemu prejavu, festivalom, ku kultúrnemu
priemyslu vrátane, inter alia, použitia nových technológií - zmluvné strany sa zaväzujú na územiach,
kde sa uvedené jazyky používajú, v rozsahu, v akom sú verejné orgány kompetentné, majú právomoci
alebo zohrávajú v tejto oblasti nejakú úlohu:
a)

podporovať prejavy a aktivity charakteristické pre regionálne alebo menšinové jazyky,
ako aj podporovať rozličné prístupy k dielam vytvoreným v týchto jazykoch;”

444. Východisková periodická správa sa zameriava na financujúcu úlohu ministerstva kultúry, najmä jeho
sekcie pre menšinovú kultúru, ako na hlavný prvok politiky slovenskej vlády v oblasti podpory regionálnych
alebo menšinových jazykov (pozri s. 65 a nasl. východiskovej periodickej správy). Východisková periodická
správa (pozri s. 67) obsahuje aj celkové údaje o financovaní menšinových kultúr, vrátane rusínskej. Okrem
vyššie uvedených publikácií (pozri ods. 440) však nie je jasné, aké druhy prejavu, ktoré sú špecifické pre
rusínsky jazyk, sa podporujú. Je pravdou, že vo východiskovej periodickej správe (pozri s. 67) sa hovorí
o financovaní Múzea rusínsko-ukrajinskej kultúry vo Svidníku, a že dodatočné informácie od slovenskej vlády
uvádzajú aj podporu pre Divadlo Alexandra Duchnoviča v Prešove, ktoré je prezentované ako „divadlo
rusínskej a ukrajinskej menšiny”. V dodatočných informáciách od slovenskej vlády sa spomína aj organizovanie
podujatia z iniciatívy používateľov rusínskeho jazyka v medzinárodnom dome umenia pre deti Bibiana a séria
podujatí organizovaných Zväzom Rusínov a Ukrajincov na Slovensku (Festival drámy a umeleckého slova v
Medzilaborciach, Slávnosti kultúry vo Svidníku, Festival duchovnej piesne v Snine a festival Makovická struna v
Bardejove).
445. Výbor expertov však počas návštevy dostal sťažnosti, podľa ktorých mnohé z týchto podujatí majú čisto
folklórny charakter a sú prezentované v ukrajinčine alebo v slovenčine. Navyše, Múzeum rusínsko-ukrajinskej
kultúry sa zrejme zameriava najmä na ukrajinský jazyk. Pozoruhodnú výnimku, na ktorú bol upozornený Výbor
expertov, však predstavuje divadlo so sídlom v Prešove, ktoré plne podporuje rusínsku kultúru. Na druhej
strane bol Výbor expertov informovaný, že toto divadlo má nedostatok financií. V tejto súvislosti sa objavila
všeobecnejšia sťažnosť, že finančné prostriedky prichádzajú príliš neskoro a že podujatia preto treba
financovať prostredníctvom úverov alebo osobných pôžičiek.
446. Výbor expertov je toho názoru, že vzhľadom na rozporuplné informácie, ktoré má k dispozícii, nemôže
urobiť záver k týmto záväzkom. Vyzýva preto slovenské orgány, aby tieto otázky objasnili v nasledujúcej
periodickej správe. Už teraz však treba zdôrazniť, že osoby hovoriace po rusínsky si jednoznačne želajú, aby
sa ich jazyk plne uznal ako jazyk odlišný od ukrajinčiny, a aby sa k nemu takto pristupovalo aj v oblasti kultúry.
„b)

v rozličnej forme podporovať v iných jazykoch prístup k dielam vytvoreným v
regionálnych alebo menšinových jazykoch napomáhaním a rozvojom prekladateľskej
aktivity, dabingu, post-synchronizácie a výrobou titulkov,

c)

podporovať v regionálnych alebo menšinových jazykoch prístup k dielam vytvoreným v
iných jazykoch napomáhaním a rozvojom prekladateľskej aktivity, dabingu, postsynchronizácie a výrobou titulkov;”

82

Hodnotenie týkajúce sa časti III: rusínčina

447. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„d)

zabezpečiť, aby organizácie zodpovedné za vyvíjanie a podporovanie rôznych foriem
kultúrnych aktivít brali primeraný ohľad na začlenenie poznatkov a používanie
regionálnych alebo menšinových jazykov a kultúr do aktivít, ktoré organizujú alebo
ktoré podporujú;”

448. Vo východiskovej periodickej správe (pozri s. 66) sa opisujú hlavné prvky systému, ktorý ministerstvo
kultúry zaviedlo s cieľom podporovať regionálne alebo menšinové jazyky. Tento systém tvoria najmä
usmernenia týkajúce sa prideľovania a zúčtovania dotácií a organizačný a rokovací poriadok Komisie
účelového transferu na podporu kultúry menšín. Úlohou tejto komisie, ktorú tvoria najmä zástupcovia
jednotlivých dotknutých menšín (pozri ods. 450), je vyhodnocovať žiadosti o poskytnutie finančných
prostriedkov od jednotlivých skupín používateľov menšinových jazykov, a väčšinovým hlasovaním vypracúvať
pre ministra odporúčania o výške dotácií, ktoré by sa mali prideliť. Vzhľadom na celkovú situáciu
charakterizujúcu rusínsky jazyk na Slovensku žiadame slovenské orgány, aby v nasledujúcej periodickej
správe vysvetlili, či má v tejto komisii osobitné zastúpenie tak rusínsky ako aj ukrajinský jazyk.
„e)

presadzovať opatrenia, aby organizácie zodpovedné za vyvíjanie a podporovanie
kultúrnych aktivít mali k dispozícii personál dokonale ovládajúci príslušný regionálny
alebo menšinový jazyk, ako aj jazyk(y) ostatných obyvateľov;”

449. Podľa dodatočných informácií poskytnutých slovenskou vládou bude za výber personálu uvedeného v
tomto záväzku zodpovedný Kabinet kultúr národnostných menšín, ktorý má byť vytvorený v rámci Národného
osvetového centra, organizácie v zriaďovateľskej pôsobnosti ministerstva kultúry. Výbor expertov však nedostal
žiadne informácie o pracovníkoch, ktorých majú v súčasnosti k dispozícii orgány zodpovedné za organizáciu
alebo podporu takýchto aktivít. Preto žiada verejné orgány, aby tieto informácie poskytli v nasledujúcej správe.
„f)

podporovať priamu účasť zástupcov užívateľov daného regionálneho alebo
menšinového jazyka pri vytváraní kultúrnych zariadení a plánovaní kultúrnych aktivít;”

450. Komisiu účelového transferu na podporu kultúry menšín, ktorá je poradným orgánom ministra kultúry o
týchto otázkach (pozri ods. 448), tvorí 11 zástupcov dotknutých menšín, ktorých menuje minister kultúry.
Tajomník komisie je zamestnancom ministerstva kultúry. Komisia má subkomisie pre jednotlivé menšiny.
Každá subkomisia má za úlohu vypracovať priority a navrhnúť konkrétnu výšku podpory, ktorú má komisia
prideliť pre danú menšinu (pozri východiskovú periodickú správu, s. 42). Vzhľadom na celkovú situáciu
charakterizujúcu rusínsky jazyk na Slovensku žiadame slovenské orgány, aby v nasledujúcej periodickej
správe vysvetlili, či má v tejto komisii osobitné zastúpenie tak rusínsky ako aj ukrajinský jazyk. Výbor expertov
preto nemôže urobiť záver a žiada slovenské orgány, aby tento bod objasnili v nasledujúcej periodickej správe.
„g)

napomáhať a/alebo uľahčiť vytvorenie jedného alebo viacerých orgánov poverených
zbierať, archivovať a uvádzať alebo vydávať diela vytvorené v regionálnych alebo
menšinových jazykoch;”

451. Podľa dodatočných informácií poskytnutých slovenskou vládou ministerstvo kultúry prostredníctvom
grantov povzbudzuje činnosť mimovládnych organizácií, ktorých úlohou je zhromažďovať, archivovať
a uverejňovať diela v regionálnych alebo menšinových jazykoch. Jednou z najvýznamnejších inštitúcií, ktorá
plní túto úlohu, je Fórum inštitút pre výskum menšín v Šamoríne, ktorý od ministerstva kultúry dostal 880 000
Sk. Výbor expertov presne nevie, akým spôsobom uvedený inštitút vykonáva činnosti uvedené v tomto
záväzku s osobitným zreteľom na rusínsky jazyk. Výbor expertov preto nemôže urobiť záver a žiada slovenské
orgány, aby tento bod objasnili v nasledujúcej periodickej správe.
„Odsek 2
V oblastiach, kde sa tradične nepoužívajú regionálne alebo menšinové jazyky, zmluvné strany sa
zaväzujú, ak na to oprávňuje počet užívateľov regionálneho alebo menšinového jazyka, umožniť,
podporiť a/alebo zabezpečiť vhodné kultúrne aktivity alebo zariadenia podľa predchádzajúceho
odseku.”

83

Hodnotenie týkajúce sa časti III: rusínčina

452. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 3
Zmluvné strany sa zaväzujú pri uplatňovaní svojej kultúrnej politiky v zahraničí vytvoriť vhodný
priestor aj regionálnym alebo menšinovým jazykom a ich kultúrnym prejavom.”
453. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
Článok 13 – Hospodársky a spoločenský život
„Odsek 1
Vo vzťahu k ekonomickým a sociálnym aktivitám sa zmluvné strany na celom svojom území zaväzujú:
a)

vylúčiť zo svojho právneho poriadku všetky ustanovenia, ktoré bezdôvodne zakazujú
alebo obmedzujú používanie regionálnych alebo menšinových jazykov v dokumentoch
týkajúcich sa ekonomického alebo sociálneho života, najmä v pracovných zmluvách a v
technických dokumentoch, ako sú návody na používanie výrobkov alebo zariadení;”

454. Podľa východiskovej periodickej správy (pozri s. 69) v slovenskom právnom poriadku neexistuje žiadne
ustanovenie typu, aké sa uvádza v tomto záväzku, a v tejto súvislosti neboli prijaté žiadne sťažnosti. Zdá sa
však, že § 8 zákona č. 270/1995 o štátnom jazyku ustanovuje povinnosť používať slovenčinu v rade prípadov,
ktoré sú relevantné z hľadiska tohto záväzku, napr. v právnych dokumentoch v pracovnoprávnom vzťahu,
finančnej a technickej dokumentácii, stanovách združení, spolkov a obchodných spoločností. Evidentne sa to
javí ako obmedzenie používania regionálneho alebo menšinového jazyka, ako je rusínčina. Slovenské orgány
neposkytli Výboru expertov žiadne zdôvodnenie tohto obmedzenia. Výbor expertov preto tento záväzok
považuje za nesplnený.
Výbor expertov vyzýva príslušné orgány, aby z právneho poriadku vylúčili všetky ustanovenia, ktoré
bezdôvodne zakazujú alebo obmedzujú používanie regionálnych alebo menšinových jazykov v
dokumentoch týkajúcich sa ekonomického alebo sociálneho života.
„b)

zakázať uvádzanie klauzúl vylučujúcich alebo obmedzujúcich používanie regionálnych
alebo menšinových jazykov v interných predpisoch podnikov a v osobných spisoch
aspoň medzi užívateľmi rovnakého jazyka;”

455. Výbor expertov nebol informovaný o žiadnom takomto zákaze. Výbor expertov preto tento záväzok
považuje za nesplnený.
„c)

postaviť sa proti postupom, ktoré smerujú k odradeniu od používania regionálnych
alebo menšinových jazykov v oblasti ekonomických a sociálnych aktivít;”

456. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 2
Vo vzťahu k ekonomickým a sociálnym aktivitám sa zmluvné strany zaväzujú, ak sú verejné orgány na
to kompetentné, na územiach, kde sa používajú regionálne alebo menšinové jazyky, a ak je to možné:
c)

zabezpečiť, aby zariadenia sociálnej starostlivosti, ako nemocnice, domovy dôchodcov
a útulky, poskytovali možnosť prijatia a opatrovania vo vlastnom jazyku tým osobám,
ktoré používajú regionálny alebo menšinový jazyk, ak tieto potrebujú opateru zo
zdravotných dôvodov, z dôvodu vysokého veku alebo z iných dôvodov;”

84

Hodnotenie týkajúce sa časti III: rusínčina

457. Paragraf 8 ods. 4 zákona č. 270/1995 o štátnom jazyku ustanovuje:
“Celá agenda zdravotníckych zariadení sa vedie v štátnom jazyku. Styk zdravotníckeho personálu s pacientmi
sa vedie spravidla v štátnom jazyku; ak ide o občana alebo cudzinca neovládajúceho štátny jazyk, aj v jazyku,
v ktorom sa možno s pacientom dorozumieť.”
458. Výbor expertov je toho názoru, že pokiaľ toto ustanovenie povoľuje v zdravotníckych zariadeniach
komunikáciu v inom ako štátnom jazyku len v prípade, že dotknutá osoba neovláda slovenský jazyk, je v
rozpore so záväzkom, ktorý prijala Slovenská republika. Okrem toho, hoci východisková periodická správa
(pozri s. 45) všeobecne uvádza, že zariadenia poskytujúce sociálne služby prijímajú klientov a poskytujú im
starostlivosť v ich vlastnom jazyku, Výbor expertov nedostal žiadne informácie nasvedčujúce tomu, že
v kontexte tohto záväzku sa používa rusínsky jazyk.
459. Hoci nie je jasné, či medzi zdravotnícke zariadenia uvádzané v § 8 ods. 4 zákona č. 270/1995 o štátnom
jazyku patria aj domovy dôchodcov a útulky, článok 13 ods. 2 písm. c) podľa názoru Výboru expertov požaduje,
aby príslušné orgány zabezpečili určité výsledky. Riadne uplatňovanie slovenskej legislatívy by však bránilo
dosiahnutiu týchto výsledkov a osobám hovoriacim po rusínsky by uprelo možnosti, ktoré im tento článok má
zaručiť. Výbor expertov preto považuje tento záväzok za nesplnený.

Výbor expertov nabáda slovenské orgány, aby oficiálne zabezpečili, že zariadenia poskytujúce
sociálnu starostlivosť, ako sú nemocnice, domovy dôchodcov a útulky, môžu pri prijímaní
a poskytovaní starostlivosti dotknutým osobám používať rusínčinu aj v prípade, že tieto ovládajú
slovenčinu, a aby prijali štruktúrovanú politiku zameranú na zabezpečenie tejto možnosti v praxi
vo všetkých oblastiach, kde sú osoby hovoriace po rusínsky tradične prítomné v dostatočnom
počte na účely tohto záväzku.

Článok 14 – Cezhraničná spolupráca
„Zmluvné strany sa zaväzujú:
a)

uplatňovať platné dvojstranné a mnohostranné dohody, ktorými sú viazané aj štáty, v
ktorých sa používa rovnaký jazyk v identickej alebo blízkej podobe, alebo ak je to
potrebné, snažiť sa o uzavretie takých dohôd, ktoré by mali podporiť kontakty medzi
užívateľmi rovnakého jazyka v príslušných štátoch v oblasti kultúry, vzdelávania,
informácií, odbornej prípravy a celoživotného vzdelávania;”

460. Vo východiskovej periodickej správe (pozri s. 70 a nasl.) sa spomína Zmluva o dobrom susedstve,
priateľských vzťahoch a spolupráci medzi Slovenskou republikou a Ukrajinou z roku 1993. Uvádza sa aj
Dohoda medzi vládou SR a Kabinetom ministrov Ukrajiny o cezhraničnej spolupráci uzavretá 5. decembra
2002. Podľa slovenskej vlády táto dohoda vytvorila priaznivé podmienky na rozvoj užšej spolupráce medzi
orgánmi územnej samosprávy a miestnej štátnej správy a poskytuje všestrannú podporu kontaktom medzi
osobami hovoriacimi po slovensky, rusínsky a ukrajinsky v obidvoch štátoch v oblasti kultúry, vzdelávania,
informácií, odbornej prípravy a celoživotného vzdelávania. Na základe dohody sa navrhlo vytvorenie pracovnej
skupiny pre cezhraničnú spoluprácu v rámci slovensko-ukrajinskej komisie pre vedecko-technický rozvoj.
Výboru expertov však nie je jasné, akým spôsobom sa v uvedenom rámci a na základe ďalších súvisiacich
zmlúv posilňujú kontakty medzi používateľmi rusínskeho jazyka na Slovensku a a používateľmi rusínskeho
jazyka na Ukrajine a v iných štátoch, kde sa hovorí po rusínsky. Výbor expertov preto nemôže urobiť záver
a žiada slovenské orgány, aby poskytli ďalšie informácie v nasledujúcej periodickej správe.

85

Hodnotenie týkajúce sa časti III: ukrajinčina

2.2.5

Hodnotenie uplatňovania časti III v prípade ukrajinského jazyka

5

Článok 8 – Vzdelávanie
„Odsek 1
V oblasti vzdelávania sa zmluvné strany zaväzujú na územiach, kde sa také jazyky používajú, podľa
situácie každého z týchto jazykov a bez ujmy na výučbe oficiálneho(ych) jazyka(ov) štátu:
a)

ii)

umožniť, aby prevažná časť predškolskej výchovy bola zabezpečená v
príslušných regionálnych alebo menšinových jazykoch;”

461. Podľa dodatočných informácií poskytnutých slovenskou vládou sa ukrajinský jazyk používa v 27
predškolských zariadeniach. Hoci Výboru expertov nie je známe, v akom rozsahu sa v týchto zariadeniach
ukrajinčina používa, a najmä či sa v ukrajinčine skutočne zabezpečuje „prevažná časť” výchovy (čo znamená,
že popri slovenčine sa ukrajinčina používa ako vyučovací jazyk), Výbor expertov sa v tejto súvislosti nestretol
so žiadnymi sťažnosťami. Výbor expertov preto považuje tento záväzok za splnený.
„b)

ii)

umožniť, aby prevažná časť vyučovania na základných školách bola zabezpečená
v regionálnych alebo menšinových jazykoch;”

462. V súčasnosti existuje 18 škôl, v ktorých sa podstatná časť vyučovania zabezpečuje v ukrajinskom jazyku
(čo znamená, že popri výučbe tohto jazyka sa niektoré predmety, konkrétne hudobná a výtvarná výchova,
vyučujú v ukrajinčine). Výbor expertov sa však počas návštevy stretol so sťažnosťami, že situácia sa zhoršila,
keďže v minulosti sa v ukrajinčine vyučovali všetky predmety.
463. Napriek tomu, že Výbor expertov považuje tento záväzok v súčasnosti za splnený, nabáda slovenské
orgány, aby zvážili možnosť zvýšiť rozsah predmetov, ktoré sa vyučujú v ukrajinskom jazyku.
„c)

ii

umožniť, aby prevažná časť vyučovania na stredných školách bola zabezpečená
v regionálnych alebo menšinových jazykoch;”

464. Existuje jedno gymnázium v Prešove, kde sa uplatňuje podobný model ako na základných školách.
Sťažnosti o zhoršujúcej sa situácii sa však týkajú najmä stredoškolského vyučovania. Je pravdou, že vzhľadom
na problémy pri prijímacích skúškach na vysoké školy sa viaceré odborné predmety prestali vyučovať v
ukrajinčine. Ďalšie problémy v súčasnosti predstavuje nutnosť vyučovať popri slovenčine aj angličtinu.
465. Napriek tomu, že Výbor expertov považuje tento záväzok v súčasnosti za splnený, nabáda slovenské
orgány, aby zvážili možnosť zvýšiť rozsah predmetov, ktoré sa vyučujú v ukrajinskom jazyku.
„d)

ii

umožniť, aby prevažná časť vyučovania na odborných školách bola zabezpečená
v príslušných regionálnych alebo menšinových jazykoch;”

466. Existuje jedna stredná odborná škola – Stredná zdravotná škola v Humennom. Avšak vzhľadom na
vysoký stupeň špecializácie tejto školy nie je jasné, akým spôsobom je ukrajinčina zabezpečená v iných
technických a odborných oblastiach. Výbor expertov preto nemôže urobiť záver k tomuto záväzku a žiada
slovenské orgány, aby tento bod objasnili v nasledujúcej periodickej správe.
„e)

i)

umožniť vyučovanie na univerzitách a na iných vysokých školách v príslušných
regionálnych alebo menšinových jazykoch, alebo”

ii)

zabezpečiť prostriedky na štúdium týchto jazykov ako odborných predmetov
univerzitného a iného vysokoškolského štúdia;”

467. Podľa dodatočných informácií poskytnutých slovenskou vládou pomerne dlhá tradícia štúdia ukrajinčiny
existuje na Prešovskej univerzite. Výbor expertov považuje tento záväzok za splnený.
„f)

5

i)

zabezpečiť poskytnutie priebežného vzdelávania alebo vzdelávacích kurzov pre
dospelých prevažne alebo úplne v regionálnych alebo menšinových jazykoch, alebo

Citované ustanovenia uvedené tučnou kurzívou predstavujú záväzky, ktoré prijala Slovenská republika.

86

Hodnotenie týkajúce sa časti III: ukrajinčina

ii)

umožniť, aby sa tieto jazyky stali predmetmi vzdelávania dospelých alebo
súčasťou priebežného vzdelávania;”

468. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver k tomuto záväzku a žiada slovenské orgány, aby sa k nemu vyjadrili v nasledujúcej periodickej správe.
„g)

prijať opatrenia na zabezpečenie vyučovania dejín a kultúry, ktoré ovplyvnili regionálny
alebo menšinový jazyk;”

469. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver k tomuto záväzku a žiada slovenské orgány, aby sa k nemu vyjadrili v nasledujúcej periodickej správe.
„h)

zabezpečiť základné a ďalšie vzdelávanie učiteľov potrebných na realizáciu tých
písmen od a) po g), ktoré zmluvná strana prijala;”

470. V súvislosti s týmto dôležitým záväzkom dostal Výbor expertov len veľmi málo informácií. Výbor expertov
počas návštevy dostal sťažnosti, podľa ktorých existuje čoraz väčší nedostatok učiteľov a učebných materiálov.
Informácie, ktoré má Výbor expertov k dispozícii, nie sú podľa jeho názoru dostatočné na to, aby mohol urobiť
záver a preto žiada slovenské orgány, aby v nasledujúcej periodickej správe poskytli ďalšie informácie.
„i

vytvoriť jeden alebo viac kontrolných orgánov zodpovedných za kontrolu prijatých
opatrení a za pokrok dosiahnutý pri zavádzaní alebo rozvoji výučby regionálnych alebo
menšinových jazykov a vypracovanie pravidelných správ o svojich zisteniach, ktoré sa
zverejnia.”

471. Zdá sa. že neexistuje žiadny orgán, ktorý by bol konkrétne zodpovedný za kontrolu prijatých opatrení
a pokroku dosiahnutého pri zavádzaní alebo rozvoji výučby regionálnych alebo menšinových jazykov alebo
v týchto jazykoch, a za vypracúvanie pravidelných správ o svojich zisteniach, ktoré sa zverejnia. Výbor
expertov považuje tento záväzok za nesplnený.

Výbor expertov nabáda slovenské orgány, aby zriadili orgán dohľadu zodpovedný za kontrolu
prijatých opatrení a pokroku dosiahnutého pri zavádzaní alebo rozvoji výučby regionálnych alebo
menšinových jazykov, ktorými sa hovorí na Slovensku, alebo výučby v týchto jazykoch, a za
vypracúvanie pravidelných správ, ktoré sa zverejnia.

Článok 9 – Súdnictvo
472. Ako vyplýva z posúdenia predbežnej otázky súvisiacej s 20-percentnou hranicou (pozri ods. 40 - 47),
článok 9 sa vzťahuje aj na tie oblasti, kde podiel osôb hovoriacich po ukrajinsky nedosahuje 20%, ale je pritom
dostatočný na účely uplatňovania článku 9 charty. 9 charty. Uznávajú to aj samotné slovenské orgány. Ďalej,
ako Výboru expertov potvrdili oficiálne zdroje, súdne obvody sa nezhodujú s územiami obcí, na ktoré sa
vzťahuje 20-percentná hranica.
„Odsek 1
Zmluvné strany sa zaväzujú v súdnych obvodoch, v ktorých počet užívateľov regionálnych alebo
menšinových jazykov sídliacich na tomto území odôvodňuje prijatie nižšie uvedených opatrení, podľa
situácie jednotlivých jazykov a za podmienky, že využitie možností uvedených v tomto odseku nebude
sudca pokladať za prekážku riadneho výkonu súdnictva:
a)

v trestnom konaní:
ii)

zaručiť obžalovanému právo používať jeho regionálny alebo menšinový jazyk,
a/alebo

87

Hodnotenie týkajúce sa časti III: ukrajinčina

iii)

zabezpečiť, aby sa žiadosti a dôkazy, písomné alebo ústne, nepokladali za
neprijateľné len z dôvodu, že boli predložené v regionálnom alebo menšinovom
jazyku, a/alebo,

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky;”
473. Paragraf 2 ods. 14 Trestného poriadku ustanovuje, že „Každý je oprávnený používať pred orgánmi
činnými v trestnom konaní svoj materinský jazyk”. Navyše, podľa § 28 Trestného poriadku, „Ak treba pretlmočiť
obsah výpovede alebo písomnosti alebo ak obvinený vyhlási, že neovláda jazyk, v ktorom sa konanie vedie,
priberie sa tlmočník; tlmočník môže byť súčasne zapisovateľom”. Podľa východiskovej periodickej správy sa
tieto ustanovenia vzťahujú aj na obdobie predchádzajúce začatiu trestného stíhania, najmä na podanie
trestného oznámenia podľa § 59 v spojení s § 158 ods. 1 Trestného poriadku.
474. Podľa dodatočných informácií poskytnutých Výboru expertov slovenská vláda výslovne uviedla, že
tlmočenie do regionálneho alebo menšinového jazyka alebo z tohto jazyka sa poskytuje len vtedy, ak obvinený
dostatočne neovláda slovenský jazyk.

475. Okrem toho § 55 ods. 3 Trestného poriadku ustanovuje:
„V slovenskom jazyku sa spíše aj zápisnica o výpovedi osoby, ktorá nevie po slovensky; ak záleží na
doslovnom znení výpovede, zapíše zapisovateľ alebo tlmočník do zápisnice príslušnú časť výpovede tiež v
jazyku, v ktorom táto osoba vypovedá.”
476. Podľa relevantnej judikatúry, ako sa hovorí vo východiskovej periodickej správe (pozri s. 31 a nasl.), to
znamená, že tlmočník sa musí pribrať a štát musí znášať s tým spojené trovy len v prípade, že osoba
podávajúca výpoveď neovláda slovenčinu. V týchto prípadoch treba poskytnúť aj preklad všetkých listinných
dôkazov, ktoré sú v inom ako slovenskom jazyku. Inými slovami, zdá sa, že žiadosti a dôkazy v regionálnom
alebo menšinovom jazyku vrátane ukrajinčiny nie sú prijateľné, ak ich predkladateľ ovláda slovenský jazyk.
477. Zdá sa, že neexistuje žiadne konkrétne ustanovenie vzťahujúce sa na písomné svedectvá alebo žiadosti
v akejkoľvek forme.
478. Podľa názoru Výboru expertov nie je jasné, aký je presný rozsah uvedeného práva použiť svoj
materinský jazyk v trestnom konaní. Z praktických informácií získaných počas návštevy možno usudzovať, že
sudca, prokurátor alebo policajt venuje pozornosť tomu, či obvinený dostatočne ovláda slovenčinu. Aj
v prípade, že obvinený dostatočne ovláda slovenčinu, mu sudca na základe vlastnej úvahy môže povoliť
tlmočníka, čo by s veľkou pravdepodobnosťou aj urobil. Zostáva však skutočnosťou, že právo obvineného
použiť svoj regionálny alebo menšinový jazyk bez ohľadu na stupeň ovládania slovenčiny nie je zrejme
jednoznačne zaručené. Navyše oficiálne zdroje počas návštevy Výbor expertov informovali, že v predvolaniach
sa jazykové práva nespomínajú, keďže sa predpokladá, že ich všetci poznajú. Vo vznesení obvinenia sa síce
spomína všeobecné právo na tlmočenie, ale príslušný policajt jednoducho sám vyhodnotí, či osoba potrebuje
tlmočníka.
479. A napokon, ukrajinčina sa podľa všetkého v trestnom konaní pred súdom zrejme vôbec nepoužíva, že
hoci niektorí pracovníci súdov na Slovensku do istej miery ukrajinčinu ovládajú (pozri prílohu III k východiskovej
periodickej správe). Výbor expertov považuje tieto záväzky v prípade ukrajinčiny za nesplnené.

Výbor expertov nabáda slovenské orgány, aby:
- zaručili právo obvineného používať ukrajinský jazyk v trestnom konaní nezávisle od toho, či
ovláda aj slovenčinu, a aby zabezpečili, že obvinený je o tomto práve konkrétne poučený hneď na
začiatku trestného stíhania;
- prijali právnu úpravu umožňujúcu predkladať žiadosti a dôkazy aj v ukrajinčine a zaručujúcu, že
používanie tlmočníkov a prekladov v prípade potreby nebude pre dotknutú osobu znamenať
žiadne ďalšie výdavky ani vtedy, ak ovláda slovenčinu.

88

Hodnotenie týkajúce sa časti III: ukrajinčina

„b)

v občianskoprávnom konaní:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov,
c)

v konaní pred súdmi v správnych veciach:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov;”
480. Paragraf 18 Občianskeho súdneho poriadku ustanovuje:
„Účastníci majú v občianskom súdnom konaní rovnaké postavenie. Majú právo konať pred súdom vo svojej
materčine. Súd je povinný zabezpečiť im rovnaké možnosti na uplatnenie ich práv.”
481. Navyše, § 141 ods. 2 Občianskeho súdneho poriadku ustanovuje, že:
„Trovy dôkazov, ktoré nie sú kryté preddavkom, ako aj hotové výdavky ustanoveného zástupcu, ktorý nie je
advokátom, a trovy spojené s tým, že účastník koná vo svojej materčine, platí štát.”
482. Podľa informácií poskytnutých vo východiskovej periodickej správe (pozri s. 33) sa vyššie uvedené
ustanovenia Občianskeho súdneho poriadku vzťahujú aj na konanie pred správnymi súdmi.
483. Možnosť pribrať tlmočníka bez dodatočných nákladov s cieľom umožniť strane v občianskoprávnom
alebo správnom konaní použiť svoj materinský jazyk potvrdzuje aj judikatúra (pozri s. 33 východiskovej
periodickej správy). Avšak podľa viacerých zdrojov, vrátane oficiálnych, tieto ustanovenia predstavujú
uplatnenie všeobecného práva osôb nehovoriacich po slovensky na tlmočenie v občianskoprávnom (a
správnom) konaní, ktoré zaručuje článok 47 ods. 4 Ústavy SR, ale ktoré nie je k dispozícii osobám
používajúcim regionálny alebo menšinový jazyk ovládajúcim aj slovenčinu.
484. A napokon, ukrajinčina sa zrejme vôbec nepoužíva v občianskoprávnom ani správnom konaní, hoci
niektorí pracovníci súdov na Slovensku ukrajinčinu do istej miery ovládajú (pozri prílohu III k východiskovej
periodickej správe). Výbor expertov považuje tieto záväzky v prípade ukrajinčiny za nesplnené.

Výbor expertov nabáda slovenské orgány, aby v legislatíve výslovne ustanovili, že vždy, keď je
strana povinná osobne vystúpiť pred súdom v občianskoprávnom alebo správnom konaní, môže
používať ukrajinský jazyk bez toho, že by jej tým vznikli dodatočné výdavky, a že dôkazy
a dokumenty možno predkladať v ukrajinčine, v prípade potreby prostredníctvom tlmočníkov
a prekladov, aj keď osoba hovoriaca po ukrajinsky ovláda slovenský jazyk.

„d)

prijať opatrenia, ktoré zabezpečia, že uplatnenie písmena b) bodov i, ii a písmena c)
bodov i, ii a každé potrebné využitie tlmočníkov a prekladov nebude mať za následok
vznik dodatočných nákladov dotknutých osôb.”

485. Vo svetle záverov týkajúcich sa článku 9 ods. 1 písm. a) bodu ii, písm. a) bodu iii, písm. b) bodu ii, písm.
b) bodu iii, písm. c) bodu ii, písm. c) bodu iii Výbor expertov považuje tento záväzok za nesplnený.
89

Hodnotenie týkajúce sa časti III: ukrajinčina

„Odsek 3
Zmluvné strany sa zaväzujú sprístupniť v regionálnych alebo menšinových jazykoch najdôležitejšie
vnútroštátne právne predpisy a tie, ktoré sa dotýkajú osôb používajúcich tieto jazyky, ak predmetné
texty neboli sprístupnené inak.”
486. Východisková periodická správa (pozri s. 82) sa obmedzuje len na to, že odkazuje na bod C uznesenia
vlády SR č. 27/2001, ktorým sa podpredsedovi vlády pre ľudské a menšinové práva a regionálny rozvoj ukladá
vypracovať komplexnú správu o legislatívnych, finančných a iných opatreniach prijatých na splnenie tohto
záväzku. Východisková periodická správa však pripúšťa, že tento záväzok by si vyžadoval vyčlenenie
značných finančných prostriedkov. Výbor expertov považuje tento záväzok za nesplnený.
Článok 10 – Správne orgány a verejné služby
Predbežná poznámka
487. Na základe poskytnutých informácií sa Výbor expertov domnieva, že 20-percentné pravidlo je priamo
relevantné práve pre sféru miestnych orgánov štátnej správy a samosprávy. Zdá sa teda, že relevantná
legislatíva sa nevzťahuje na regionálne orgány, s tým dôsledkom, že používanie regionálnych alebo
menšinových jazykov nie je pred nimi oficiálne povolené. Hoci Ústava SR ustanovuje, že „Občanom patriacim k
národnostným menšinám alebo etnickým skupinám sa za podmienok ustanovených zákonom zaručuje aj
právo používať ich jazyk v úradnom styku” (pozri článok 34 ods. 2 písm. b)), podľa slovenského právneho
poriadku nie je oficiálne možné uplatňovať niektoré relevantné ustanovenia v prípadoch, že táto hranica nie je
dosiahnutá. To znamená, že existuje formálna prekážka k riadnemu plneniu týchto záväzkov.
488. Odhliadnuc od ďalších problémov náležité dodržiavanie ďalej uvedených záväzkov nevyhnutne vyžaduje
prehodnotiť 20-percentné pravidlo, aby relevantné záväzky podľa článku 10 ods. 1 a 2 charty bolo možné
implementovať aj v tých prípadoch, keď osoby hovoriace po ukrajinsky tvoria menej ako 20% obyvateľstva
obce, ale pritom sú v nej tradične prítomné v dostatočnom počte na účely záväzkov, ktoré SR prijala v oblasti
miestnej a regionálnej verejnej správy. Vyhodnotenie oblastí, v ktorých existuje dostatočný počet týchto osôb
pod 20-percentnou hranicou, je v prvom rade úlohou slovenských orgánov (pozri ods. 40-47).
„Odsek 1
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
a)

iii)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti, ako aj dostať odpoveď v týchto jazykoch,

iv)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

489. Výbor expertov v prvom rade poznamenáva, že v prípade písm. a) bodov iii a iv ods. 1 článku 10 charty
SR vo svojej ratifikačnej listine nešpecifikovala, ktorá z týchto dvoch možností by mala platiť. Dve možnosti
uvedené v týchto bodoch v skutočnosti predstavujú odlišné alternatívy a zmluvné strany sa musia rozhodnúť
pre jednu z nich. Výbor expertov uplatňuje prax, že ak si štát nezvolí jednu z viacerých dostupných možností,
zvyčajne z „úradnej moci” aplikuje optimálnu možnosť z hľadiska ochrany a podpory jazyka, pokiaľ táto
možnosť nie je vzhľadom na špecifické okolnosti zjavne nezlučiteľná s potrebami dotknutého regionálneho
alebo menšinového jazyka a/alebo s výslovným želaním osôb, ktoré ho používajú (pozri napr. druhú
hodnotiacu správu Výboru expertov o implementácii charty Maďarskom, ods. 95). V tomto prípade nevidí
Výbor expertov žiadny dôvod na to, aby sa odchýlil od svojej zvyčajnej praxe, a preto bude uplatňovať
optimálnu možnosť, t. j. ods. 1 písm. a) bod iii článku 10.
490. Podľa informácií, ktoré Výboru expertov poskytli oficiálne zdroje, miestnymi orgánmi štátnej správy sú
okresné úrady ako prvostupňové orgány; krajské úrady pôsobia ako odvolacie orgány. Ďalšími miestnymi
zložkami štátnej správy sú špecializované orgány štátnej správy, napr. daňové a colné úrady.
491. Výbor expertov dostal len málo informácií týkajúcich sa plnenia tohto záväzku miestnymi orgánmi štátnej
správy. Vo východiskovej periodickej správe (pozri s. 60) sa uvádza, že podľa zákona č. 184/1999 o používaní
jazykov národnostných menšín môžu osoby hovoriace po ukrajinsky používať ukrajinčinu v úradnom styku
90

Hodnotenie týkajúce sa časti III: ukrajinčina

a predkladať žiadosti, ako aj dostať odpoveď v tomto jazyku. Výboru expertov však nie je jasné, do akej miery
sa ukrajinčina v tejto oblasti skutočne používa a vo východiskovej periodickej správe sa výslovne uvádza, že
žiadosti o vydanie úradných dokumentov a dokladov (napr. občianskych preukazov, vodičských oprávnení,
pasov atď.; pozri s. 60 východiskovej periodickej správy) sa príslušným orgánom na miestnej úrovni nemôžu
predkladať v ukrajinskom jazyku. Ďalšie informácie, ktoré dostal Výbor expertov, poukazujú na veľmi nízke
povedomie štátnych úradníkov o povinnostiach vyplývajúcich z charty. Okrem toho nie je jasné, či sa 20percentná požiadavka vzťahuje aj na miestne orgány štátnej správy. Na druhej strane sa vo východiskovej
periodickej správe uvádza, že ukrajinčina sa v súvislosti s týmto záväzkom používa v 18 obciach.
492. Informácie, ktoré má Výbor expertov k dispozícii, nepostačujú na to, aby mohol urobiť záver k tomuto
bodu. Slovenské orgány by sa preto k tomuto bodu mali vyjadriť v nasledujúcej periodickej správe.
„Odsek 2
Čo sa týka miestnych a regionálnych orgánov, na území, kde sídli taký počet užívateľov regionálnych
alebo menšinových jazykov, ktorý odôvodňuje prijatie nižšie uvedených opatrení, zmluvné strany sa
zaväzujú umožniť a/alebo podporiť:
b)

možnosť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

493. Podľa východiskovej periodickej správy (pozri s. 60) osoby hovoriace po ukrajinsky môžu používať svoj
jazyk v úradnom styku (čo sa zrejme vzťahuje aj na ústne žiadosti) a môžu v ňom tiež podávať žiadosti
miestnym orgánom verejnej správy, s výnimkou úradných listín a dokladov. Samozrejme táto možnosť nie je
v súčasnosti formálne zaručená v oblastiach, kde osoby hovoriace po ukrajinsky netvoria 20% obyvateľstva.
Navyše, žiadne podobné možnosti neexistujú na regionálnej úrovni. Keďže Výbor expertov nedostal žiadne
informácie o situácii, aká v praxi existuje v obciach, kde osoby hovoriace po ukrajinsky nedosahujú 20percentnú hranicu, tento záväzok považuje za splnený len čiastočne.

Výbor expertov nabáda slovenské orgány, aby:
- prijali potrebné opatrenia umožňujúce osobám hovoriacim po ukrajinsky podávať ústne alebo
písomné žiadosti v ukrajinčine aj v tých obciach, kde osoby hovoriace po ukrajinsky tvoria menej
ako 20% obyvateľstva obce, ale ich počet je pritom dostatočný na účely tohto záväzku,
- vytvorili právny základ umožňujúci osobám hovoriacim po ukrajinsky predkladať ústne alebo
písomné žiadosti v ukrajinčine aj vo vzťahu k regionálnym orgánom tam, kde sú tieto osoby
prítomné v dostatočnom počte.

„c)

uverejnenie úradných dokumentov regionálnych orgánov takisto v príslušných
regionálnych alebo v menšinových jazykoch,

d)

uverejnenie úradných dokumentov miestnych orgánov takisto v regionálnych alebo
menšinových jazykoch;”

494. Paragraf 3 zákona č. 270/1995 o štátnom jazyku Slovenskej republiky ustanovuje, že „v štátnom jazyku
sa: a) vydávajú zákony, nariadenia vlády a ostatné všeobecné záväzné právne predpisy vrátane predpisov
orgánov územnej samosprávy, rozhodnutia a iné verejné listiny; (…) c) vedie celá úradná agenda (matriky,
zápisnice, uznesenia, štatistiky, evidencie, bilancie, úradné záznamy, informácie určené pre verejnosť a pod.)”.
495. Paragraf 4 ods. 2 a 3 zákona č. 184/1999 o používaní jazykov národnostných menšín ustanovuje, že
v obciach, kde osoby hovoriace regionálnymi alebo menšinovými jazykmi tvoria najmenej 20% obyvateľstva,
„sa dôležité informácie, najmä výstražné, upozorňujúce a zdravotnícke, uvádzajú na miestach prístupných pre
verejnosť okrem štátneho jazyka aj v jazyku menšiny”. Okrem toho podľa § 1 ods. 1, § 5 ods. 1 písm. e) a § 6
ods. 5 zákona č. 211/2000 (zákon o slobode informácií), majú uvedené obce povinnosť zverejniť prehľad ďalej
uvedených informácií aj v dotknutom regionálnom alebo menšinovom jazyku: predpisy, pokyny, inštrukcie,
výkladové stanoviská, podľa ktorých obec rozhoduje, alebo ktoré upravujú práva a povinnosti fyzických osôb
a právnických osôb vo vzťahu k obci. V roku 1999 boli vydané usmernenia pre všeobecné útvary vnútornej
správy, živnostenské úrady a útvary požiarnej ochrany týkajúce sa používania menšinových jazykov v úradnom
styku.
91

Hodnotenie týkajúce sa časti III: ukrajinčina

496. Za vyššie uvedených podmienok však možno uverejniť len prehľad a nie úradný dokument ako taký.
Navyše žiadna taká možnosť neexistuje vo vzťahu k regionálnym orgánom. A napokon, táto možnosť sa
nezaručuje pre tie obce, kde osoby hovoriace po ukrajinsky tvoria menej ako 20% obyvateľstva, ale kde sú
pritom prítomné v dostatočnom počte na účely týchto záväzkov.
497. V skutočnosti sa zdá, že v ukrajinčine sa nezverejňujú žiadne úradné dokumenty na obecnej ani
regionálnej úrovni. Výbor expertov považuje tieto záväzky za nesplnené.

Výbor expertov nabáda slovenské orgány, aby prijali potrebné opatrenia umožňujúce a/alebo
povzbudzujúce zverejňovanie úradných dokumentov miestnych a regionálnych orgánov (nielen ich
prehľadu) aj v príslušnom regionálnom alebo menšinovom jazyku.

„f)

používanie regionálnych alebo menšinových jazykov na rokovaniach miestnych
orgánov, nevylučujúc však tým použitie oficiálneho(ych) jazyka(ov) štátu;”

498. Paragraf 3 ods. 2 zákona č. 184/1999 o používaní jazykov národnostných menšín ustanovuje, že
poslanci obecného zastupiteľstva v obciach, kde osoby hovoriace regionálnym alebo menšinovým jazykom
tvoria najmenej 20% obyvateľstva, majú právo používať na rokovaní tohto orgánu jazyk menšiny, a že
tlmočenie musí zabezpečiť obec. Zasadnutia obecného zastupiteľstva sa môžu viesť aj v ukrajinčine, ak s tým
súhlasia všetci prítomní (nie je však jasné, či sa to vzťahuje len na interné zasadnutia alebo aj na verejné
schôdze).
499. Podľa názoru Výboru expertov skutočnosť, že toto právo sa obmedzuje len na obce, kde počet osôb
hovoriacich regionálnym alebo menšinovým jazykom dosahuje aspoň 20-percentnú hranicu, má sama osebe
vplyv na plnenie tohto záväzku. Výbor expertov pritom nemá praktické informácie o tom, do akej miery
samotné osoby hovoriace po ukrajinsky využívajú túto možnosť v praxi. Výbor expertov preto nemôže urobiť
záver a žiada slovenské orgány, aby uvedené praktické informácie poskytli v nasledujúcej periodickej správe.
500. Osobitné znepokojenie Výboru expertov každopádne vyvoláva podmienka, že rokovanie miestneho
zastupiteľstva sa môže viesť v ukrajinčine len vtedy, ak s tým súhlasia všetci prítomní. Táto podmienka je
zbytočná a diskriminačná (pozri aj ods. 498).
„g)

používanie alebo prevzatie tradičných a správnych miestnych názvov v regionálnych
alebo menšinových jazykoch, a ak je to potrebné, spoločne s pomenovaním v
oficiálnom(ych) jazyku(och).”

501. Toto ustanovenie si vyžaduje osobitné preskúmanie. Výbor expertov pripomína, že povinnosť
vyplývajúca z tohto ustanovenia má osobitný význam, pretože patrí k najúčinnejším spôsobom plného
zviditeľnenia regionálneho alebo menšinového jazyka na území, kde je tradične prítomný. Medzi základnou
definíciou teritoriálnych regionálnych alebo menšinových jazykov v zmysle charty obsiahnutou v článku 1
písm. a) a b) a týmto záväzkom teda existuje ideálne prepojenie. Navyše, plné zviditeľnenie regionálneho
alebo menšinového jazyka na území, kde sa ním tradične hovorí, prostredníctvom používania alebo
zavádzania dvojjazyčných miestnych názov, je jednoznačne faktorom, ktorý pomáha zvyšovať verejnú
prestíž regionálneho alebo menšinového jazyka, čo je zasa kľúčovým faktorom jeho ochrany a podpory
(pozri druhú hodnotiacu správu o uplatňovaní charty Chorvátskom, ods. 152).
502. Táto otázka je predmetom viacerých právnych predpisov. Paragraf 4 ods. 1 zákona č. 184/1999
o používaní jazykov národnostných menšín ustanovuje, že v obciach, kde osoby hovoriace regionálnym alebo
menšinovým jazykom tvoria najmenej 20% obyvateľstva, sa názvy ulíc a iné miestne geografické značenia
môžu uvádzať v regionálnom alebo menšinovom jazyku. Avšak podľa informácií poskytnutých Výboru expertov
z oficiálnych zdrojov bol do zákona č. 270/1995 o štátnom jazyku Slovenskej republiky už predtým
zapracovaný zákon č. 191/1994 o označovaní obcí v jazyku národnostných menšín v tom zmysle, že výraz
„miestne geografické značenie” sa vzťahuje na názvy obcí, ale nie na ich časti. Navyše dodatok k zákonu
o štátnom jazyku z roku 1995 obsahuje zoznam obcí, v ktorých sa majú používať tabule s označením názvov
obcí v regionálnych alebo menšinových jazykoch. Zoznam obsahuje 96 obcí, avšak v tomto počte je bez
rozlíšenia zahrnutý rusínsky aj ukrajinský jazyk. Na druhej strane podľa informácií, ktoré Výboru expertov
poskytli oficiálne zdroje, sa v zozname obcí pripojenom k zákonu o jazykoch národnostných menšín z roku
1999, uvádza počet 86 obcí, pričom ani tu sa nerozlišuje medzi rusínčinou a ukrajinčinou.
92

Hodnotenie týkajúce sa časti III: ukrajinčina

503. Podľa názoru Výboru expertov sa v dôsledku 20-percentnej požiadavky vynecháva rad ďalších obcí, kde
osoby hovoriace po ukrajinsky túto hranicu síce nedosahujú, ale kde ich počet môže byť pritom významný
z hľadiska tohto záväzku. Okrem toho § 3 ods. 3 zákona z roku 1994 ustanovuje, že táto možnosť sa
nevzťahuje na tie obce, ktorých názov bol zmenený v rokoch 1867 až 1918 a v rokoch 1938 až 1945.
504. Informácie, ktoré má Výbor expertov k dispozícii, mu neumožňujú pochopiť dôvod pre vyššie uvedený
rozdiel medzi počtom obcí, na ktoré sa vzťahujú dvojjazyčné geografické značenia, uvedených v zozname
pripojenom k zákonu z roku 1994 a v zozname pripojenom k zákonu z roku 1999 uplatňujúcom 20-percentné
kritérium. Výbor expertov nie je schopný určiť ani to, v koľkých obciach sa pri dvojjazyčných miestnych názvoch
používa ukrajinský jazyk na rozdiel od obcí, kde sa používa rusínsky jazyk. Hoci Výbor expertov chápe citlivosť
tejto legislatívy, nevie, či obmedzenie obsiahnuté v § 3 ods. 3 zákona z roku 1994 fakticky nebráni používaniu
tradičných ukrajinských geografických značení.
505. Slovenské orgány by preto mali tieto otázky objasniť v nasledujúcej periodickej správe. Napriek tomu
Výbor expertov môže považovať tento záväzok za čiastočne splnený.

Výbor expertov nabáda slovenské orgány, aby prijali potrebné opatrenia umožňujúce alebo
povzbudzujúce používanie alebo zavádzanie, v prípade potreby aj v spojení s názvom v úradnom
jazyku, tradičných a správnych foriem miestnych názvov v ukrajinčine aj v tých obciach, kde
osoby hovoriace ukrajinským jazykom tvoria menej ako 20% obyvateľstva, ale kde je ich počet
pritom dostatočný na účely tohto záväzku. Slovenské orgány taktiež nabáda, aby takúto možnosť
zabezpečili aj vo vzťahu k menším územným jednotkám v rámci obcí.

„Odsek 3
S ohľadom na verejné služby poskytované správnymi orgánmi alebo inými osobami konajúcimi v ich
mene sa zmluvné strany zaväzujú na územiach, kde sa používajú regionálne alebo menšinové jazyky, v
súlade s postavením každého jazyka a ak je to možné:
c)

umožniť užívateľom regionálnych alebo menšinových jazykov predložiť žiadosť v
týchto jazykoch.”

506. Podľa informácií poskytnutých z iných oficiálnych zdrojov sú verejné služby zahrnuté vo výraze
„verejnoprávny orgán”, ktorý sa používa v zákone č. 270/1995 o štátnom jazyku Slovenskej republiky. Podľa
tohto výkladu by v styku s týmito orgánmi nebolo možné použiť iný než slovenský jazyk. Východisková
periodická správa (pozri s. 61 a nasl.) sa obmedzuje len na odkaz na § 2 ods. 3 zákona č. 184/1999
o používaní jazykov národnostných menšín, ktorý zaručuje všeobecné právo podávať písomné podania orgánu
štátnej správy a orgánu územnej samosprávy. Výbor expertov považuje túto informáciu za nedostatočnú na to,
aby mohol urobiť záver k tomuto bodu. Preto žiada slovenské orgány, aby v nasledujúcej periodickej správe
poskytli informácie týkajúce sa špecificky verejných služieb.
„Odsek 4
Zmluvné strany sa zaväzujú na účel zabezpečenia ustanovení odsekov 1, 2 a 3, ktoré prijali, prijať jedno
alebo viac nasledujúcich opatrení:
a)

poskytovať preklad alebo tlmočenie, ak sa požadujú;”

507. Východisková periodická správa sa obmedzuje na vyhlásenie, že miestne orgány štátnej správy alebo
zariadenia poskytujúce sociálne služby môžu v prípade potreby alebo na požiadanie dotknutej osoby
zabezpečiť tlmočenie (pozri s. 62 východiskovej periodickej správy). Výbor expertov považuje túto informáciu
za nedostatočnú na to, aby mohol urobiť záver k tomuto bodu. Preto slovenské orgány žiada, aby v
nasledujúcej periodickej správe poskytli podrobnejšie informácie.
„c)

ak je to možné, vyhovieť žiadostiam zamestnancov verejných služieb ovládajúcich
regionálny alebo menšinový jazyk byť vymenovaní na území, kde sa tento jazyk
používa.”
93

Hodnotenie týkajúce sa časti III: ukrajinčina

508. V tejto súvislosti neboli poskytnuté žiadne konkrétne informácie. Výbor expertov preto nemôže urobiť
záver a žiada slovenské orgány, aby sa k tomuto záväzku vyjadrili v nasledujúcej periodickej správe.
„Odsek 5
Zmluvné strany sa zaväzujú, na základe požiadavky dotknutých osôb, umožniť im používanie alebo
prevzatie priezviska v regionálnych alebo menšinových jazykoch.”
509. Podľa § 2 ods. 1 zákona č. 300/1993 môže osoba narodená na území Slovenskej republiky dostať viac
mien, a to aj cudzojazyčných, najviac však tri. Okrem toho § 19 ods. 3 a 5 zákona č. 154/1994 o matrikách
umožňuje opraviť prvé uvedenie mena v matrike a zapísanie ženského priezviska bez koncovky slovenského
prechyľovania, ak o to požiada osoba inej ako slovenskej národnosti (za tento úkon sa neplatia žiadne
poplatky; pozri východiskovú periodickú správu, s. 86).
510. Avšak podľa informácií poskytnutých Výboru expertov z oficiálnych zdrojov okresné matriky vykladajú
relevantné ustanovenia v tom zmysle, že používanie ženského priezviska v matrike alebo výpise z matriky bez
koncovky slovenského prechyľovania podľa pravidiel slovenského pravopisu je možné len v prípade priezviska,
ktoré v súčasnosti žiadateľka používa, ale nie v prípade rodného priezviska (pozri závery zo stretnutia
pracovníkov útvarov pre štátne občianstvo a matrík okresných úradov z 13. a 14. októbra 1994 v Bardejove,
ktorými sa riadia okresné matriky).
511. Výboru expertov nie je známe, či koncovky ženských priezvísk sú podľa pravidiel ukrajinského pravopisu
prakticky rovnaké ako v slovenčine; v takomto prípade by sa vyššie uvedené ustanovenia v zásade nedotýkali
žien hovoriacich po ukrajinsky. Nie je však jasné ani to, či je povolené používať ukrajinskú abecedu (ako tomu
je v Maďarsku, čo Výbor expertov považuje za najlepšiu prax; pozri druhú hodnotiacu správu o uplatňovaní
dohovoru Maďarskom, ods. 115-117). Výbor expertov preto nemôže urobiť záver a žiada slovenské orgány,
aby sa k tomuto bodu vyjadrili v nasledujúcej periodickej správe.

Článok 11 – Médiá
„Odsek 1
Zmluvné strany sa zaväzujú pre užívateľov regionálnych alebo menšinových jazykov na územiach, kde
sa tieto jazyky používajú, a podľa situácie každého z jazykov v rozsahu, v akom sú verejné orgány
priamo alebo nepriamo kompetentné, majú právomoci alebo zohrávajú v tejto oblasti nejakú úlohu,
rešpektujúc pritom zásady nezávislosti a samostatnosti médií:
a)

ak rozhlas a televízia plnia úlohu verejnoprávnych médií:
iii)

prijať vhodné opatrenia, aby prevádzkovatelia ponúkali programy v regionálnych
alebo menšinových jazykoch;”

512. Vo východiskovej periodickej správe (pozri s. 63 a nasl.) sa spomína „národnostné a etnické vysielanie”
Slovenského rozhlasu. V rámci hlavnej redakcie národnostného a etnického vysielania existujú osobitné
redakcie pre jednotlivé národnostné menšiny, vrátane vysielania v ukrajinskom jazyku. Programy sa vysielajú
na stredných vlnách na frekvencii 1071 kHz v Prešove a 864 kHz v Stakčíne.
513. Rozhlasové vysielanie je určené spoločne pre rusínčinu a ukrajinčinu v časovom rozsahu 13,5 hodiny
týždenne. Výbor expertov dostal rozporuplné informácie týkajúce sa rozdelenia vysielacieho času medzi
rusínčinou a ukrajinčinou.
514. Vzhľadom na rozporuplné informácie, ktoré Výbor expertov dostal o rusínskom a ukrajinskom jazyku
(pozri ods. 513), výbor nemôže urobiť záver v súvislosti s rozhlasovým vysielaním a žiada slovenské orgány,
aby túto situáciu objasnili v nasledujúcej periodickej správe.
515. Pokiaľ ide o televíziu, vo východiskovej periodickej správe (pozri s. 64) sa hovorí, že ukrajinský
národnostný magazín sa vysiela 12 krát do roka v celkovom trvaní 5,5 hodín. Vzhľadom na význam
elektronických médií, najmä televízie, v modernej spoločnosti Výbor expertov považuje tento časový rozsah za
nedostatočný. Výbor expertov preto považuje tento záväzok v prípade televízie za nesplnený.

94

Hodnotenie týkajúce sa časti III: ukrajinčina

Výbor expertov nabáda slovenské orgány, aby zvýšili frekvenciu časových intervalov určených na
vysielanie v ukrajinskom jazyku vo verejnoprávnej televízii.

„b)

ii)

podporovať a/alebo uľahčiť pravidelné vysielanie rozhlasových programov v
regionálnych alebo menšinových jazykoch;”

516. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie rozhlasových programov v ukrajinčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 426).
517. Výbor expertov nedostal žiadne konkrétne informácie o opatreniach zameraných na plnenie tohto
záväzku. Preto nemôže urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Mala by sa však zohľadniť skutočnosť, že povinnosť súkromných
rozhlasových staníc dať celé vysielanie preložiť do slovenčiny predstavuje pre komerčnú rozhlasovú stanicu
nespornú záťaž. Počas návštevy samotné slovenské orgány odkazovali na novelu pripravovanú
ministerstvom kultúry, ktorej cieľom je zrušiť túto povinnosť.
„c)

ii)

podporovať a/alebo uľahčiť pravidelné vysielanie televíznych programov v
regionálnych alebo menšinových jazykoch;”

518. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie televíznych programov v ukrajinčine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 430).
519. Výbor expertov nedostal žiadne konkrétne informácie o opatreniach zameraných na plnenie tohto
záväzku. Preto nemôže urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Treba však prihliadnuť na skutočnosť, ktorú počas návštevy
pripustili aj samotné slovenské orgány, že povinnosť zabezpečiť slovenské titulky pre všetky programy
predstavuje dodatočné náklady. Používanie titulkov je z hľadiska charty nesporne zaujímavé (pozri ods.
261), ale mali by sa hľadať finančne primerané riešenia, aby sa zabránilo znevýhodneniu súkromných
televíznych staníc, ktoré chcú vysielať aj v ukrajinčine, v porovnaní so súkromnými televíznymi stanicami
vysielajúcimi len v slovenčine.
„d)

podporovať a/alebo uľahčiť výrobu a šírenie zvukových a audiovizuálnych diel v
regionálnych a menšinových jazykoch;”

520. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„e)

i)

podporovať a/alebo uľahčiť založenie a/alebo udržanie aspoň jedných novín v
regionálnych alebo menšinových jazykoch;”

521. Podľa dodatočných informácií poskytnutých slovenskou vládou ministerstvo kultúry financuje magazín
Dukla (ktorý v roku 2003 dostal 380 000 Sk) a magazín Nove Žytťa (ktorý v roku 2003 dostal 590 000 Sk).
Výbor expertov však nevie, či niektoré z týchto periodík spĺňajú charakteristiku „novín” podľa uvedeného
ustanovenia charty. Výbor expertov preto nemôže urobiť záver a žiada slovenské orgány, aby tento bod
objasnili v nasledujúcej periodickej správe.
„f)

ii

uplatňovať existujúce opatrenia o finančnej podpore tiež na výrobu
audiovizuálnych diel v regionálnych alebo menšinových jazykoch;”

522. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.

95

Hodnotenie týkajúce sa časti III: ukrajinčina

„Odsek 2
Zmluvné strany sa zaväzujú zaručiť slobodu priameho príjmu rozhlasových alebo televíznych vysielaní
susedných krajín v jazyku, ktorý sa používa v rovnakej alebo blízkej podobe regionálneho alebo
menšinového jazyka a nebrániť prenosu rozhlasových a televíznych vysielaní zo susedných krajín v
uvedenom jazyku. Ďalej sa zaväzujú zabezpečiť, aby sa nevyskytli žiadne obmedzenia slobody prejavu
a voľného obehu informácií v tlači používajúcej jazyk v identickej podobe alebo v podobe blízkej
regionálnemu alebo menšinovému jazyku. Výkon uvedenej slobody, pretože obsahuje povinnosti a
zodpovednosti, môže podliehať istým formalitám, podmienkam, obmedzeniam alebo sankciám, ktoré
stanovuje zákon a sú nevyhnutné v demokratickej spoločnosti v záujme národnej bezpečnosti,
územnej celistvosti alebo verejného poriadku na predchádzanie neporiadku a na prevenciu zločinnosti,
ochranu zdravia a morálky, ochranu povesti alebo práv iných, zabránenie šírenia dôverných informácií
alebo na udržanie autority a nestrannosti súdnictva.”
523. Informácie poskytnuté vo východiskovej periodickej správe (pozri s. 39) a počas návštevy svedčia o tom,
že v tejto oblasti neexistujú žiadne ťažkosti. Výbor expertov považuje tento záväzok za splnený.
„Odsek 3
Zmluvné strany sa zaväzujú zabezpečiť, aby záujmy užívateľov regionálnych alebo menšinových
jazykov boli zastúpené alebo aspoň zohľadnené v orgánoch, ktoré možno vytvoriť v súlade so
zákonom na účel zaručenia slobody a plurality médií.”
524. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.

Článok 12 – Kultúrne činnosti a zariadenia
„Odsek 1
Vo vzťahu ku kultúrnym aktivitám a kultúrnym zariadeniam – najmä ku knižniciam, k videotékam, ku
kultúrnym centrám, k múzeám, archívom, akadémiám, divadlám a ku kinám, ako aj k literárnym dielam
a ku kinematografickej produkcii, k ľudovému kultúrnemu prejavu, festivalom, ku kultúrnemu
priemyslu vrátane, inter alia, použitia nových technológií – zmluvné strany sa zaväzujú na územiach,
kde sa uvedené jazyky používajú, v rozsahu, v akom sú verejné orgány kompetentné, majú právomoci
alebo zohrávajú v tejto oblasti nejakú úlohu:
a)

podporovať prejavy a aktivity charakteristické pre regionálne alebo menšinové jazyky,
ako aj podporovať rozličné prístupy k dielam vytvoreným v týchto jazykoch;”

525. Východisková periodická správa sa zameriava na financujúcu úlohu ministerstva kultúry, najmä jeho
sekcie pre menšinovú kultúru, ako na hlavný prvok politiky slovenskej vlády v oblasti podpory regionálnych
alebo menšinových jazykov (pozri s. 65 a nasl. východiskovej periodickej správy). Východisková periodická
správa (pozri s. 67) poskytuje aj celkové údaje o financovaní menšinových kultúr, vrátane ukrajinskej kultúry.
Okrem vyššie uvedených publikácií (pozri ods. 521) a podpory, ktorá sa zrejme poskytuje, aj keď nepravidelne,
pre revue autorov píšucich po ukrajinsky a časopis pre deti, však nie je jasné, aké ďalšie typy prejavu
špecifické pre ukrajinský jazyk sa podporujú. Je pravda, že vo východiskovej periodickej správe (pozri s. 67) sa
hovorí o financovaní Múzea rusínsko-ukrajinskej kultúry vo Svidníku, a že dodatočné informácie od slovenskej
vlády uvádzajú aj podporu pre Divadlo Alexandra Duchnoviča v Prešove, ktoré je prezentované ako „divadlo
rusínskej a ukrajinskej menšiny”. V dodatočných informáciách od slovenskej vlády sa spomína aj séria podujatí
organizovaných Zväzom Rusínov a Ukrajincov na Slovensku (Festival drámy a umeleckého slova v
Medzilaborciach, Slávnosti kultúry vo Svidníku, Festival duchovnej piesne v Snine a festival Makovická struna v
Bardejove). Počas návštevy bol Výbor expertov informovaný aj o existencii vydavateľstva pre ukrajinský jazyk.
526. Avšak aj s ohľadom na nejasnú situáciu týkajúcu sa rusínskeho a ukrajinského jazyka (pozri ods. 444 a
445) Výbor expertov nemôže urobiť záver ani v súvislosti s ukrajinským jazykom a žiada slovenské orgány, aby
túto situáciu objasnili v nasledujúcej periodickej správe.

96

Hodnotenie týkajúce sa časti III: ukrajinčina

„b)

v rozličnej forme podporovať v iných jazykoch prístup k dielam vytvoreným v
regionálnych alebo menšinových jazykoch napomáhaním a rozvojom prekladateľskej
aktivity, dabingu, post-synchronizácie a výrobou titulkov,

c)

podporovať v regionálnych alebo menšinových jazykoch prístup k dielam vytvoreným v
iných jazykoch napomáhaním a rozvojom prekladateľskej aktivity, dabingu, postsynchronizácie a výrobou titulkov;”

527. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„d)

zabezpečiť, aby organizácie zodpovedné za vyvíjanie a podporovanie rôznych foriem
kultúrnych aktivít brali primeraný ohľad na začlenenie poznatkov a používanie
regionálnych alebo menšinových jazykov a kultúr do aktivít, ktoré organizujú alebo
ktoré podporujú;”

528. Vo východiskovej periodickej správe (pozri s. 42) sa opisujú hlavné prvky systému, ktorý ministerstvo
kultúry zaviedlo s cieľom podporovať regionálne alebo menšinové jazyky. Tento systém tvoria najmä
usmernenia týkajúce sa prideľovania a účtovania dotácií a organizačný a rokovací poriadok Komisie účelového
transferu na podporu kultúry menšín. Úlohou tejto komisie, ktorú tvoria najmä zástupcovia jednotlivých
dotknutých menšín (pozri ods. 530), je vyhodnocovať žiadosti o poskytnutie finančných prostriedkov od
jednotlivých skupín používateľov menšinových jazykov, a väčšinovým hlasovaním vypracúvať pre ministra
odporúčania o výške dotácií, ktoré by sa mali prideliť. Vzhľadom na celkovú situáciu charakterizujúcu
ukrajinský a rusínsky jazyk na Slovensku žiadame slovenské orgány, aby v nasledujúcej periodickej správe
vysvetlili, či má v tejto komisii osobitné zastúpenie tak rusínsky ako aj ukrajinský jazyk.
„e)

presadzovať opatrenia, aby organizácie zodpovedné za vyvíjanie a podporovanie
kultúrnych aktivít mali k dispozícii personál dokonale ovládajúci príslušný regionálny
alebo menšinový jazyk, ako aj jazyk(y) ostatných obyvateľov;”

529. Podľa dodatočných informácií poskytnutých slovenskou vládou bude za výber personálu uvedeného v
tomto záväzku zodpovedný Kabinet kultúr národnostných menšín, ktorý má byť vytvorený v rámci Národného
osvetového centra, organizácie v zriaďovateľskej pôsobnosti ministerstva kultúry. Výbor expertov však nedostal
žiadne informácie o pracovníkoch, ktorých majú v súčasnosti k dispozícii orgány zodpovedné za organizáciu
alebo podporu takýchto aktivít. Preto žiada verejné orgány, aby tieto informácie poskytli v nasledujúcej správe.
„f)

podporovať priamu účasť zástupcov užívateľov daného regionálneho alebo
menšinového jazyka pri vytváraní kultúrnych zariadení a plánovaní kultúrnych aktivít;”

530. Komisiu účelového transferu na podporu kultúry menšín, ktorá je poradným orgánom ministra kultúry o
týchto otázkach (pozri ods. 528), tvorí 11 zástupcov dotknutých menšín, ktorých menuje minister kultúry.
Tajomník komisie je zamestnancom ministerstva kultúry. Komisia má subkomisie pre jednotlivé menšiny.
Každá subkomisia má za úlohu vypracovať priority a navrhnúť konkrétnu výšku podpory, ktorú má komisia
prideliť pre danú menšinu (pozri východiskovú periodickú správu, s. 42). Vzhľadom na celkovú situáciu
charakterizujúcu ukrajinský a rusínsky jazyk na Slovensku žiadame slovenské orgány, aby v nasledujúcej
periodickej správe vysvetlili, či má v tejto komisii osobitné zastúpenie tak rusínsky ako aj ukrajinský jazyk.
Výbor expertov preto nemôže urobiť záver a žiada slovenské orgány, aby tento bod objasnili v nasledujúcej
periodickej správe.
„g)

napomáhať a/alebo uľahčiť vytvorenie jedného alebo viacerých orgánov poverených
zbierať, archivovať a uvádzať alebo vydávať diela vytvorené v regionálnych alebo
menšinových jazykoch;”

531. Podľa dodatočných informácií poskytnutých slovenskou vládou ministerstvo kultúry prostredníctvom
grantov povzbudzuje činnosť mimovládnych organizácií, ktorých úlohou je zhromažďovať, archivovať
a uverejňovať diela v regionálnych alebo menšinových jazykoch. Jednou z najvýznamnejších inštitúcií, ktorá
plní túto úlohu, je Fórum inštitút pre výskum menšín v Šamoríne, ktorý od ministerstva kultúry dostal 880 000
Sk. Výbor expertov presne nevie, akým spôsobom uvedený inštitút vykonáva činnosti uvedené v tomto
záväzku s osobitným zreteľom na ukrajinský jazyk. Výbor expertov preto nemôže urobiť záver a žiada
slovenské orgány, aby tento bod objasnili v nasledujúcej periodickej správe.

97

Hodnotenie týkajúce sa časti III: ukrajinčina

„Odsek 2
V oblastiach, kde sa tradične nepoužívajú regionálne alebo menšinové jazyky, zmluvné strany sa
zaväzujú, ak na to oprávňuje počet užívateľov regionálneho alebo menšinového jazyka, umožniť,
podporiť a/alebo zabezpečiť vhodné kultúrne aktivity alebo zariadenia podľa predchádzajúceho
odseku.”
532. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 3
Zmluvné strany sa zaväzujú pri uplatňovaní svojej kultúrnej politiky v zahraničí vytvoriť vhodný
priestor aj regionálnym alebo menšinovým jazykom a ich kultúrnym prejavom.”
533. V dodatočných informáciách sa slovenská vláda zmienila o podpore, ktorú poskytla umeleckému súboru
účinkujúcemu v ukrajinskom jazyku, „Speváckemu zboru Tarasa Ševčenka”, počas jeho turné po Ukrajine.
Výboru expertov však nie je jasné, či a akým spôsobom sa ukrajinský jazyk a kultúra prezentujú ako súčasť
slovenského kultúrneho dedičstva v iných relevantných kontextoch, ako sú medzinárodné výstavy, turistické
materiály a vôbec aktivity zamerané na propagáciu Slovenska na účely cestovného ruchu. Výbor expertov
preto nemôže urobiť záver k tomuto bodu a žiada slovenské orgány, aby v nasledujúcej periodickej správe
poskytli ďalšie informácie.

Článok 13 – Hospodársky a sociálny život
„Odsek 1
Vo vzťahu k ekonomickým a sociálnym aktivitám sa zmluvné strany na celom svojom území zaväzujú:
a)

vylúčiť zo svojho právneho poriadku všetky ustanovenia, ktoré bezdôvodne zakazujú
alebo obmedzujú používanie regionálnych alebo menšinových jazykov v dokumentoch
týkajúcich sa ekonomického alebo sociálneho života, najmä v pracovných zmluvách a v
technických dokumentoch, ako sú návody na používanie výrobkov alebo zariadení;”

534. Podľa východiskovej periodickej správy (pozri s. 69) v slovenskom právnom poriadku neexistuje žiadne
ustanovenie typu, aké sa uvádza v tomto záväzku, a v tejto súvislosti neboli prijaté žiadne sťažnosti. Paragraf 8
zákona č. 270/1995 o štátnom jazyku však ukladá povinnosť používať slovenčinu vo viacerých prípadoch, ktoré
sú relevantné vzhľadom na tento záväzok, napr. v právnych dokumentoch v pracovnoprávnom vzťahu,
finančnej a technickej dokumentácii, stanovách združení, spolkov a obchodných spoločností. Evidentne sa to
javí ako obmedzenie používania regionálneho alebo menšinového jazyka, ako je ukrajinčina. Slovenské orgány
neposkytli Výboru expertov žiadne zdôvodnenie tohto obmedzenia. Výbor expertov preto tento záväzok
považuje za nesplnený.

Výbor expertov nabáda príslušné orgány, aby z právneho poriadku vylúčili všetky ustanovenia, ktoré
bezdôvodne zakazujú alebo obmedzujú používanie regionálnych alebo menšinových jazykov v
dokumentoch týkajúcich sa ekonomického alebo sociálneho života.

„b)

zakázať uvádzanie klauzúl vylučujúcich alebo obmedzujúcich používanie regionálnych
alebo menšinových jazykov v interných predpisoch podnikov a v osobných spisoch
aspoň medzi užívateľmi rovnakého jazyka;”

535. Výbor expertov nebol informovaný o žiadnom takomto zákaze. Výbor expertov preto tento záväzok
považuje za nesplnený.
„c)

postaviť sa proti postupom, ktoré smerujú k odradeniu od používania regionálnych
alebo menšinových jazykov v oblasti ekonomických a sociálnych aktivít;”

98

Hodnotenie týkajúce sa časti III: ukrajinčina

536. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 2
Vo vzťahu k ekonomickým a sociálnym aktivitám sa zmluvné strany zaväzujú, ak sú verejné orgány na
to kompetentné, na územiach, kde sa používajú regionálne alebo menšinové jazyky, a ak je to možné:
c)

zabezpečiť, aby zariadenia sociálnej starostlivosti, ako nemocnice, domovy dôchodcov
a útulky, poskytovali možnosť prijatia a opatrovania vo vlastnom jazyku tým osobám,
ktoré používajú regionálny alebo menšinový jazyk, ak tieto potrebujú opateru zo
zdravotných dôvodov, z dôvodu vysokého veku alebo z iných dôvodov;”

537. Paragraf 8 ods. 4 zákona č. 270/1995 o štátnom jazyku ustanovuje:
“Celá agenda zdravotníckych zariadení sa vedie v štátnom jazyku. Styk zdravotníckeho personálu s pacientmi
sa vedie spravidla v štátnom jazyku; ak ide o občana alebo cudzinca neovládajúceho štátny jazyk, aj v jazyku,
v ktorom sa možno s pacientom dorozumieť.”
538. Výbor expertov je toho názoru, že pokiaľ toto ustanovenie povoľuje v zdravotníckych zariadeniach
komunikáciu v inom ako štátnom jazyku len v prípade, že dotknutá osoba neovláda slovenský jazyk, je v
rozpore so záväzkom, ktorý prijala Slovenská republika. Navyše, hoci východisková periodická správa (pozri s.
45) obsahuje všeobecné vyhlásenie, že v zariadeniach sociálnej starostlivosti je zabezpečený príjem
a starostlivosť o ich klientov v ich jazyku, Výbor expertov nedostal žiadne informácie nasvedčujúce tomu, že
ukrajinčina sa v súvislosti s týmto záväzkom skutočne používa.
539. Hoci nie je jasné, či medzi zdravotnícke zariadenia uvádzané v § 8 ods. 4 zákona č. 270/1995 o štátnom
jazyku patria aj domovy dôchodcov a útulky, článok 13 ods. 2 písm. c) podľa názoru Výboru expertov požaduje,
aby príslušné orgány zabezpečili určité výsledky. Riadne uplatňovanie slovenskej legislatívy by však bránilo
dosiahnutiu týchto výsledkov a osobám hovoriacim po ukrajinsky by uprelo možnosti, ktoré im tento článok má
zaručiť. Výbor expertov preto považuje tento záväzok za nesplnený.

Výbor expertov nabáda slovenské orgány, aby oficiálne zabezpečili, že zariadenia poskytujúce
sociálnu starostlivosť, ako sú nemocnice, domovy dôchodcov a útulky, môžu pri prijímaní
a poskytovaní starostlivosti dotknutým osobám používať ukrajinčinu aj v prípade, že tieto ovládajú
slovenčinu, a aby prijali štruktúrovanú politiku zameranú na zabezpečenie tejto možnosti v praxi
vo všetkých oblastiach, kde sú osoby hovoriace po ukrajinsky tradične prítomné v dostatočnom
počte na účely tohto záväzku.

Článok 14 – Cezhraničná spolupráca
„Zmluvné strany sa zaväzujú:
a)

uplatňovať platné dvojstranné a mnohostranné dohody, ktorými sú viazané aj štáty, v
ktorých sa používa rovnaký jazyk v identickej alebo blízkej podobe, alebo ak je to
potrebné, snažiť sa o uzavretie takých dohôd, ktoré by mali podporiť kontakty medzi
užívateľmi rovnakého jazyka v príslušných štátoch v oblasti kultúry, vzdelávania,
informácií, odbornej prípravy a celoživotného vzdelávania;”

540. Vo východiskovej periodickej správe (pozri s. 70 a nasl.) sa spomína Zmluva o dobrom susedstve,
priateľských vzťahoch a spolupráci medzi Slovenskou republikou a Ukrajinou z roku 1993. Uvádza sa aj
Dohoda medzi vládou SR a Kabinetom ministrov Ukrajiny o cezhraničnej spolupráci uzavretá 5. decembra
2002. Podľa slovenskej vlády táto dohoda vytvorila priaznivé podmienky na rozvoj užšej spolupráce medzi
orgánmi územnej samosprávy a miestnej štátnej správy a poskytuje všestrannú podporu kontaktom medzi
osobami hovoriacimi po slovensky, rusínsky a ukrajinsky v obidvoch štátoch v oblasti kultúry, vzdelávania,
informácií, odbornej prípravy a celoživotného vzdelávania. Na základe dohody sa navrhuje vytvorenie
pracovnej skupiny pre cezhraničnú spoluprácu v rámci slovensko-ukrajinskej komisie pre vedecko-technický
rozvoj. Výboru expertov však nie je jasné, akým spôsobom sa v uvedenom rámci a na základe ďalších
99

Hodnotenie týkajúce sa časti III: ukrajinčina

súvisiacich zmlúv posilňujú kontakty medzi používateľmi ukrajinského jazyka na Slovensku a jeho používateľmi
na Ukrajine a v iných štátoch, kde sa hovorí po ukrajinsky. Výbor expertov preto nemôže urobiť záver a žiada
slovenské orgány, aby poskytli ďalšie informácie v nasledujúcej periodickej správe.
„b)

umožniť a/alebo podporiť cezhraničnú spoluprácu najmä medzi regionálnymi alebo
miestnymi orgánmi v prospech regionálnych alebo menšinových jazykov, na územiach
ktorých sa používa rovnaký jazyk v identickej alebo blízkej podobe.”

541. Podľa východiskovej periodickej správy (pozri s. 70) sa slovensko-ukrajinská spolupráca rozvíja aj
v rámci karpatského euroregiónu, ktorý sa rozprestiera aj na území ďalších štátov. Na podporu tejto
spolupráce sa v máji 2002 konala Medzinárodná konferencia o slovensko-ukrajinskej cezhraničnej
spolupráci v mestách Michalovce (na Slovensku) a Užhorode (na Ukrajine), ktorú organizovalo slovenské
ministerstvo vnútra v spolupráci s Radou Európy. Nie je však jasné, aký úžitok vyplýva z uvedených foriem
spolupráce a iniciatív pre ukrajinský jazyk na Slovensku. Výbor expertov preto nemôže urobiť záver a žiada
slovenské orgány, aby tento bod objasnili v nasledujúcej periodickej správe.

100

Hodnotenie týkajúce sa časti III: čeština

2.2.6

Hodnotenie uplatňovania časti III v prípade českého jazyka

6

Predbežná poznámka
542. Výbor expertov opätovne odkazuje na pripomienky, ktoré urobil už v prvej kapitole tejto správy v tom
zmysle, že časť III charty možno v prípade českého jazyka riadne uplatňovať a Výbor expertov môže jej
plnenie monitorovať len vtedy, ak slovenské orgány vyhodnotia, v ktorých oblastiach sú osoby hovoriace po
česky tradične prítomné v dostatočnom počte na účely záväzkov, ktoré Slovensko prijalo v časti III charty
(pozri ods. 40-47).
543. Paragraf 6 zákona č. 184/1999 ustanovuje, že pri uplatňovaní tohto zákona „používanie českého jazyka
v úradnom styku spĺňa požiadavku základnej zrozumiteľnosti so štátnym jazykom, ak medzinárodná zmluva,
ktorou je Slovenská republika viazaná, neustanovuje inak”. Podľa oficiálnych zdrojov týmto ustanovením dostal
český jazyk štatút „kvázi-úradného” jazyka.

Článok 8 – Vzdelávanie
„Odsek 1
V oblasti vzdelávania sa zmluvné strany zaväzujú na územiach, kde sa také jazyky používajú, podľa
situácie každého z týchto jazykov a bez ujmy na výučbe oficiálneho(ych) jazyka(ov) štátu:
a)

i)

umožniť predškolskú výchovu v príslušných regionálnych alebo menšinových jazykoch,
alebo,

ii)

umožniť, aby prevažná časť predškolskej výchovy bola zabezpečená v príslušných
regionálnych alebo menšinových jazykoch, alebo

iii)

prijať jedno z vyššie uvedených opatrení podľa bodov i a ii aspoň pre žiakov z
rodín, ktoré prejavia záujem, za predpokladu dostatočného počtu žiakov,

b)

iii)

zabezpečiť, aby na základnom stupni bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov,

c)

iii)

zabezpečiť, aby na stredných školách stupni bolo vyučovanie príslušných
regionálnych alebo menšinových jazykov neoddeliteľnou súčasťou študijných
osnov,

d)

iii)

zabezpečiť, aby na odborných školách bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov, alebo

e)

i)

umožniť vyučovanie na univerzitách a na iných vysokých školách v príslušných
regionálnych alebo menšinových jazykoch, alebo

ii)

zabezpečiť prostriedky na štúdium týchto jazykov ako odborných predmetov
univerzitného a iného vysokoškolského štúdia,

i)

zabezpečiť poskytnutie priebežného vzdelávania alebo vzdelávacích kurzov pre
dospelých prevažne alebo úplne v regionálnych alebo menšinových jazykoch, alebo

ii)

umožniť, aby sa tieto jazyky stali predmetmi vzdelávania dospelých alebo
súčasťou priebežného vzdelávania;”

f)

544. Podľa informácií, ktoré dostal Výbor expertov, na žiadnom stupni školského vzdelávania sa neponúka
vyučovanie češtiny alebo v češtine. Podľa dodatočných informácií poskytnutých slovenskou vládou sa čeština
vzhľadom na jej mimoriadnu blízkosť k slovenčine nevyučuje ani na vysokoškolskej úrovni. Výbor expertov bol
však počas návštevy informovaný, že v súčasnosti neexistuje žiadna požiadavka zo strany osôb hovoriacich
týmto jazykom na uplatňovanie relevantných ustanovení tohto článku. Vzhľadom na túto skutočnosť a na
6

Citované ustanovenia uvedené tučnou kurzívou predstavujú záväzky, ktoré prijala Slovenská republika.

101

Hodnotenie týkajúce sa časti III: čeština

osobitné postavenie českého jazyka, o ktorom sa hovorí v predchádzajúcom odseku, Výbor expertov
nepovažuje za potrebné urobiť v prípade českého jazyka záver k tomuto záväzku. Avšak v prípade, že sa
vyskytne uvedená požiadavka, Výbor expertov sa k tejto otázke znova vráti.
„g)

prijať opatrenia na zabezpečenie vyučovania dejín a kultúry, ktoré ovplyvnili regionálny
alebo menšinový jazyk;”

545. Výbor expertov v prvom rade pripomína, že tento záväzok sa týka nielen výučby žiakov hovoriacich
regionálnym alebo menšinovým jazykom, ale aj výučby osôb nehovoriacich týmito jazykmi, s dôrazom na
osobitné dejiny a tradície a ich odraz v regionálnych alebo menšinových jazykoch používaných na relevantnom
území. Normálne to znamená, že celoštátne učebné osnovy, alebo aspoň osnovy pre slovensky hovoriacich
žiakov na dotknutých územiach by mali zahŕňať prvky dejín a kultúry, ktoré majú odraz v regionálnom alebo
menšinovom jazyku (pozri druhú hodnotiacu správu o uplatňovaní charty Chorvátskom, ECRML (2005) 3,
ods. 100).
546. Výbor expertov nedostal žiadne konkrétne informácie o tom, čo sa osoby hovoriace po česky učia o
odraze dejín a kultúry v českom jazyku, ani o obsahu výučby väčšinovej školskej populácie o dejinách
a tradíciách česky hovoriacich osôb žijúcich na Slovensku, prinajmenšom pokiaľ ide o osnovy pre slovensky
hovoriacich žiakov na dotknutých územiach. Hoci možno predpokladať, že v tejto oblasti sa nevyskytuje
žiadny skutočný problém, keďže tieto dve skupiny až donedávna žili v jednom štáte a rozdelili sa pokojným
a kooperatívnym spôsobom, Výbor expertov nevie urobiť záver týkajúci sa tohto záväzku a žiada slovenské
orgány, aby sa k nemu konkrétne vyjadrili v nasledujúcej periodickej správe.
„h)

zabezpečiť základné a ďalšie vzdelávanie učiteľov potrebných na realizáciu tých
písmen od a) po g), ktoré zmluvná strana prijala;”

547. Vo svetle predchádzajúceho záveru (pozri ods. 564) Výbor expertov nepovažuje za potrebné urobiť
záver ani k tomuto záväzku.
„i)

vytvoriť jeden alebo viac kontrolných orgánov zodpovedných za kontrolu prijatých
opatrení a za pokrok dosiahnutý pri zavádzaní alebo rozvoji výučby regionálnych alebo
menšinových jazykov a vypracovanie pravidelných správ o svojich zisteniach, ktoré sa
zverejnia.”

548. Zdá sa. že neexistuje žiadny orgán, ktorý by bol konkrétne zodpovedný za kontrolu prijatých opatrení
a pokroku dosiahnutého pri zavádzaní alebo rozvoji výučby regionálnych alebo menšinových jazykov alebo
v týchto jazykoch, a za vypracúvanie pravidelných správ o svojich zisteniach, ktoré sa zverejnia. Výbor
expertov považuje takýto orgán za relevantný aj pre český jazyk vzhľadom na to, že nemožno vylúčiť, že
jedného dňa sa osoby používajúce český jazyk môžu rozhodnúť, že si želajú vyučovanie češtiny a v češtine.
Výbor expertov preto tento záväzok považuje za nesplnený.

Výbor expertov nabáda slovenské orgány, aby zriadili orgán dohľadu zodpovedný za kontrolu
prijatých opatrení a pokroku dosiahnutého pri zavádzaní alebo rozvoji výučby regionálnych alebo
menšinových jazykov, ktorými sa hovorí na Slovensku, alebo výučby v týchto jazykoch, a za
vypracúvanie pravidelných správ, ktoré sa zverejnia.

Článok 9 – Súdnictvo
549. Ako vyplýva z posúdenia predbežnej otázky súvisiacej s 20-percentnou hranicou (pozri ods. 40-47),
článok 9 sa vzťahuje aj na tie oblasti, kde je podiel osôb hovoriacich po česky nižší ako 20%, ale je pritom
dostatočný na účely uplatňovania článku 9 charty. Uznávajú to aj samotné slovenské orgány. Ďalej, ako
Výboru expertov potvrdili oficiálne zdroje, súdne obvody sa nezhodujú s územiami obcí, na ktoré sa vzťahuje
20-percentná hranica.
„Odsek 1
Zmluvné strany sa zaväzujú v súdnych obvodoch, v ktorých počet užívateľov regionálnych alebo
menšinových jazykov sídliacich na tomto území odôvodňuje prijatie nižšie uvedených opatrení, podľa
102

Hodnotenie týkajúce sa časti III: čeština

situácie jednotlivých jazykov a za podmienky, že využitie možností uvedených v tomto odseku nebude
sudca pokladať za prekážku riadneho výkonu súdnictva:
a)

v trestnom konaní:
ii)

zaručiť obžalovanému právo používať jeho regionálny alebo menšinový jazyk,
a/alebo

iii)

zabezpečiť, aby sa žiadosti a dôkazy, písomné alebo ústne, nepokladali za
neprijateľné len z dôvodu, že boli predložené v regionálnom alebo menšinovom
jazyku, a/alebo

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky;”
550. Paragraf 2 ods. 14 Trestného poriadku ustanovuje, že „Každý je oprávnený používať pred orgánmi
činnými v trestnom konaní svoj materinský jazyk”. Navyše, podľa § 28 Trestného poriadku, „Ak treba pretlmočiť
obsah výpovede alebo písomnosti alebo ak obvinený vyhlási, že neovláda jazyk, v ktorom sa konanie vedie,
priberie sa tlmočník; tlmočník môže byť súčasne zapisovateľom”. Podľa východiskovej periodickej správy sa
tieto ustanovenia vzťahujú aj na obdobie predchádzajúce začatiu trestného stíhania, najmä na podanie
trestného oznámenia podľa § 59 v spojení s § 158 ods. 1 Trestného poriadku.
551. Podľa dodatočných informácií poskytnutých Výboru expertov slovenská vláda výslovne uviedla, že
tlmočenie do regionálneho alebo menšinového jazyka alebo z tohto jazyka sa poskytuje len vtedy, ak obvinený
dostatočne neovláda slovenský jazyk .
552. Okrem toho § 55 ods. 3 Trestného poriadku ustanovuje:
„V slovenskom jazyku sa spíše aj zápisnica o výpovedi osoby, ktorá nevie po slovensky; ak záleží na
doslovnom znení výpovede, zapíše zapisovateľ alebo tlmočník do zápisnice príslušnú časť výpovede tiež v
jazyku, v ktorom táto osoba vypovedá.”
553. Podľa relevantnej judikatúry, ako sa hovorí vo východiskovej periodickej správe (pozri s. 31 a nasl.), to
znamená, že tlmočník sa musí pribrať a štát musí znášať s tým spojené trovy len v prípade, že osoba
podávajúca výpoveď neovláda slovenčinu. V týchto prípadoch treba poskytnúť aj preklad všetkých listinných
dôkazov, ktoré sú v inom ako slovenskom jazyku. Inými slovami, zdá sa, že žiadosti a dôkazy v regionálnom
alebo menšinovom jazyku vrátane češtiny nie sú prijateľné, ak ich predkladateľ ovláda slovenský jazyk.
554. Zdá sa, že neexistuje žiadne konkrétne ustanovenie vzťahujúce sa na písomné svedectvá alebo žiadosti
v akejkoľvek forme.
555. Podľa názoru Výboru expertov nie je jasné, aký je presný rozsah uvedeného práva použiť svoj
materinský jazyk v trestnom konaní. Z praktických informácií získaných počas návštevy možno usudzovať, že
sudca, prokurátor alebo policajt venuje pozornosť tomu, či obvinený dostatočne ovláda slovenčinu. Aj
v prípade, že obvinený dostatočne ovláda slovenčinu, mu sudca na základe vlastnej úvahy môže povoliť
tlmočníka, čo by s veľkou pravdepodobnosťou aj urobil. Zostáva však skutočnosťou, že právo obvineného
použiť svoj regionálny alebo menšinový jazyk bez ohľadu na stupeň ovládania slovenčiny nie je zrejme
jednoznačne zaručené. Navyše oficiálne zdroje počas návštevy Výbor expertov informovali, že v predvolaniach
sa jazykové práva nespomínajú, keďže sa predpokladá, že ich všetci poznajú. Vo vznesení obvinenia sa síce
spomína všeobecné právo na tlmočenie, ale príslušný policajt jednoducho sám vyhodnotí, či osoba potrebuje
tlmočníka.
556. Počas návštevy bol Výbor expertov informovaný, že v praxi neexistuje žiadny problém vzhľadom na
vysokú schopnosť vzájomnej komunikácie medzi osobami hovoriacimi po česky a osobami hovoriacimi po
slovensky. Zdá sa, že to potvrdzujú aj údaje poskytnuté Výboru expertov ministerstvom spravodlivosti, ktoré
hovoria o počte sudcov a administratívnych pracovníkov s určitou znalosťou češtiny vo viacerých súdnych
obvodoch (pozri prílohu II k východiskovej periodickej správe), hoci ich rozloženie je pomerne nevyvážené.
557. Berúc do úvahy určitý stupeň implementácie tohto záväzku v praxi Výbor expertov považuje tento
záväzok v prípade češtiny za čiastočne splnený. Naďalej je však potrebné spresniť a dopracovať právny
rámec.

103

Hodnotenie týkajúce sa časti III: čeština

Výbor expertov nabáda slovenské orgány, aby:
- zaručili právo obvineného používať český jazyk v trestnom konaní nezávisle od toho, či ovláda aj
slovenčinu, a aby zabezpečili, že obvinený je o tomto práve konkrétne poučený hneď na začiatku
trestného stíhania,
- prijali právnu úpravu umožňujúcu predkladať žiadosti a dôkazy aj v češtine a zaručujúcu, že
používanie tlmočníkov a prekladov v prípade potreby nebude pre dotknutú osobu znamenať
žiadne ďalšie výdavky ani vtedy, ak ovláda slovenčinu.

„b)

v občianskoprávnom konaní:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov,
c)

v konaní pred súdmi v správnych veciach:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov;”
558. Paragraf 18 Občianskeho súdneho poriadku ustanovuje:
„Účastníci majú v občianskom súdnom konaní rovnaké postavenie. Majú právo konať pred súdom vo svojej
materčine. Súd je povinný zabezpečiť im rovnaké možnosti na uplatnenie ich práv.”
559. Navyše, § 141 ods. 2 Občianskeho súdneho poriadku ustanovuje, že:
„Trovy dôkazov, ktoré nie sú kryté preddavkom, ako aj hotové výdavky ustanoveného zástupcu, ktorý nie je
advokátom, a trovy spojené s tým, že účastník koná vo svojej materčine, platí štát.”
560. Podľa informácií poskytnutých vo východiskovej periodickej správe (pozri s. 33) sa vyššie uvedené
ustanovenia Občianskeho súdneho poriadku vzťahujú aj na konanie pred správnymi súdmi.
561. Možnosť pribrať tlmočníka bez dodatočných nákladov s cieľom umožniť strane v občianskoprávnom
alebo správnom konaní použiť svoj materinský jazyk potvrdzuje aj judikatúra (pozri s. 33 východiskovej
periodickej správy). Avšak podľa viacerých zdrojov, vrátane oficiálnych, tieto ustanovenia predstavujú
uplatnenie všeobecného práva osôb nehovoriacich po slovensky na tlmočenie v občianskoprávnom (a
správnom) konaní, ktoré zaručuje článok 47 ods. 4 Ústavy SR, ale ktoré nie je k dispozícii osobám
používajúcim regionálny alebo menšinový jazyk ovládajúcim aj slovenčinu.
562. Berúc do úvahy určitý stupeň praktickej implementácie vďaka vysokej miere, do akej sú osoby hovoriace
po česky schopné komunikovať s osobami hovoriacimi po slovensky, Výbor expertov považuje tieto záväzky za
čiastočne splnené.

104

Hodnotenie týkajúce sa časti III: čeština

Výbor expertov nabáda slovenské orgány, aby v legislatíve výslovne ustanovili, že vždy, keď je
strana povinná osobne vystúpiť pred súdom v občianskoprávnom alebo správnom konaní, môže
používať český jazyk bez toho, že by jej tým vznikli dodatočné výdavky, a že dôkazy a dokumenty
možno predkladať v češtine, v prípade potreby prostredníctvom tlmočníkov a prekladov, aj keď
osoba hovoriaca po česky ovláda slovenský jazyk.

„d)

prijať opatrenia, ktoré zabezpečia, že uplatnenie písmena b) bodov i, ii a písmena c)
bodov i, ii a každé potrebné využitie tlmočníkov a prekladov nebude mať za následok
vznik dodatočných nákladov dotknutých osôb.”

563. Napriek vyššie uvedeným nedostatkom právneho rámca Výbor expertov váha urobiť záver k tomuto
záväzku vzhľadom na vysokú schopnosť vzájomnej komunikácie medzi osobami hovoriacimi po česky
a osobami hovoriacimi po slovensky, zjavne bez potreby tlmočenia alebo prekladu. Výbor expertov by však
uvítal, keby slovenské orgány v nasledujúcej periodickej správe poskytli bližšie vysvetlenie.

Článok 10 – Správne orgány a verejné služby
„Odsek 1
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
a)

iii)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti, ako aj dostať odpoveď v týchto jazykoch,
alebo

iv)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;

Odsek 2
Čo sa týka miestnych a regionálnych orgánov, na území, kde sídli taký počet užívateľov regionálnych
alebo menšinových jazykov, ktorý odôvodňuje prijatie nižšie uvedených opatrení, zmluvné strany sa
zaväzujú umožniť a/alebo podporiť:
b)

možnosť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch,

c)

uverejnenie úradných dokumentov regionálnych orgánov takisto v príslušných
regionálnych alebo v menšinových jazykoch,

d)

uverejnenie úradných dokumentov miestnych orgánov takisto v regionálnych alebo
menšinových jazykoch,

f)

používanie regionálnych alebo menšinových jazykov na rokovaniach miestnych
orgánov, nevylučujúc však tým použitie oficiálneho(ych) jazyka(ov) štátu,

g)

používanie alebo prevzatie tradičných a správnych miestnych názvov v regionálnych
alebo menšinových jazykoch, a ak je to potrebné, spoločne s pomenovaním v
oficiálnom(ych) jazyku(och).

Odsek 3
S ohľadom na verejné služby poskytované správnymi orgánmi alebo inými osobami konajúcimi v ich
mene sa zmluvné strany zaväzujú na územiach, kde sa používajú regionálne alebo menšinové jazyky, v
súlade s postavením každého jazyka a ak je to možné:
105

Hodnotenie týkajúce sa časti III: čeština

c)

umožniť užívateľom regionálnych alebo menšinových jazykov predložiť žiadosť v
týchto jazykoch.

Odsek 4
Zmluvné strany sa zaväzujú na účel zabezpečenia ustanovení odsekov 1, 2 a 3, ktoré prijali, prijať jedno
alebo viac nasledujúcich opatrení:
a)

poskytovať preklad alebo tlmočenie, ak sa požadujú,

c)

ak je to možné, vyhovieť žiadostiam zamestnancov verejných služieb ovládajúcich
regionálny alebo menšinový jazyk byť vymenovaní na území, kde sa tento jazyk
používa.

Odsek 5
Zmluvné strany sa zaväzujú, na základe požiadavky dotknutých osôb, umožniť im používanie alebo
prevzatie priezviska v regionálnych alebo menšinových jazykoch.”
564. Paragraf 6 ustanovuje, že pri uplatňovaní tohto zákona
„používanie českého jazyka v úradnom
styku spĺňa požiadavku základnej zrozumiteľnosti so štátnym jazykom, ak medzinárodná zmluva, ktorou je
Slovenská republika viazaná, neustanovuje inak”. Podľa oficiálnych zdrojov prostredníctvom tohto ustanovenia
dostal český jazyk štatút „kvázi-úradného” jazyka. Navyše počas návštevy používatelia českého jazyka
vyhlásili, že používanie češtiny nespôsobuje v správnej oblasti žiadne problémy vďaka podobnosti oboch
jazykov. Výbor expertov považuje tieto záväzky za splnené.
Článok 11 – Médiá
„Odsek 1
Zmluvné strany sa zaväzujú pre užívateľov regionálnych alebo menšinových jazykov na územiach, kde
sa tieto jazyky používajú, a podľa situácie každého z jazykov v rozsahu, v akom sú verejné orgány
priamo alebo nepriamo kompetentné, majú právomoci alebo zohrávajú v tejto oblasti nejakú úlohu,
rešpektujúc pritom zásady nezávislosti a samostatnosti médií:
a)

ak rozhlas a televízia plnia úlohu verejnoprávnych médií:
iii)

prijať vhodné opatrenia, aby prevádzkovatelia ponúkali programy v regionálnych
alebo menšinových jazykoch;”

565. Pokiaľ ide o verejnoprávny rozhlas, vo východiskovej periodickej správe (pozri s. 38) sa hovorí
o vysielaní programu určeného pre národnostné menšiny („národnostné a etnické vysielanie”). Toto vysielanie
pripravuje osobitná hlavná redakcia, ktorá má špecializované redakcie pre každý z dotknutých jazykov.
Vysielací čas závisí od výsledkov najnovšieho sčítania obyvateľstva. Vysielaniu v českom jazyku je
v súčasnosti venovaných 30 minút raz za 4 týždne (podľa používateľov češtiny dvakrát mesačne). Programy sa
vysielajú na stredných vlnách (Prešov 1071 kHz a Stakčín 864 kHz).
566. Pokiaľ ide o verejnoprávnu televíziu, program v českom jazyku pozostáva z magazínu vysielaného 12
krát do roka s celkovým vysielacím časom 5,7 hodiny.
567. Počas návštevy používatelia českého jazyka neprejavili záujem o rozšírenie rozsahu vysielania vo
verejnoprávnych médiách. Výbor expertov považuje tento záväzok za splnený.
„b)

ii)

podporovať a/alebo uľahčiť pravidelné vysielanie rozhlasových programov v
regionálnych alebo menšinových jazykoch;”

568. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie rozhlasových programov v češtine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 426).

106

Hodnotenie týkajúce sa časti III: čeština

569. Výbor expertov nedostal žiadne konkrétne informácie o opatreniach zameraných na plnenie tohto
záväzku. Preto nemôže urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Mala by sa však zohľadniť skutočnosť, že povinnosť súkromných
rozhlasových staníc dať celé vysielanie preložiť do slovenčiny predstavuje pre komerčnú rozhlasovú stanicu
nespornú záťaž. Počas návštevy samotné slovenské orgány odkazovali na novelu pripravovanú
ministerstvom kultúry, ktorej cieľom je zrušiť túto povinnosť.
„c)

ii)

podporovať a/alebo uľahčiť pravidelné vysielanie televíznych programov v
regionálnych alebo menšinových jazykoch;”

570. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie televíznych programov v češtine (pozri prvú hodnotiacu správu Výboru
expertov o uplatňovaní charty Španielskom, ECRML 2005 (4), ods. 430).
571. Výbor expertov nedostal žiadne konkrétne informácie o opatreniach zameraných na plnenie tohto
záväzku. Preto nemôže urobiť záver k tomuto bodu a žiada slovenské orgány, aby sa k tomuto záväzku
vyjadrili v nasledujúcej periodickej správe. Treba však prihliadnuť na skutočnosť, ktorú počas návštevy
pripustili aj samotné slovenské orgány, že povinnosť zabezpečiť slovenské titulky pre všetky programy
predstavuje dodatočné náklady. Používanie titulkov je z hľadiska charty nesporne zaujímavé (pozri ods.
261), ale mali by sa hľadať finančne primerané riešenia s cieľom zabrániť znevýhodneniu súkromných
televíznych staníc, ktoré chcú vysielať aj v češtine, v porovnaní so súkromnými televíznymi stanicami
vysielajúcimi len v slovenčine.
„d)

podporovať a/alebo uľahčiť výrobu a šírenie zvukových a audiovizuálnych diel v
regionálnych a menšinových jazykoch;”

572. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„e)

i)

podporovať a/alebo uľahčiť založenie a/alebo udržanie aspoň jedných novín v
regionálnych alebo menšinových jazykoch;”

573. Výbor expertov bol informovaný, že slovenské ministerstvo kultúry a české ministerstvo kultúry financujú
mesačník pre používateľov češtiny na Slovensku. Podľa dodatočných informácií poskytnutých slovenskou
vládou zrejme existujú dva časopisy: „Česká beseda” a „Info-Zpravodaj”. Napr. v roku 2003 boli na prvý z nich
pridelené verejné dotácie vo výške 1 087 000 Sk a na druhý dotácie vo výške 19 000 Sk. Hoci jeden z nich sa
prestal vydávať v roku 2004, podľa používateľov češtiny by malo byť jeho vydávanie čoskoro obnovené. Osoby
hovoriace po česky považujú toto periodikum za dôležité vzhľadom na ich rozptýlenosť po území celej krajiny,
ale aj kvôli udržaniu ich jazyka. Napriek tomu nie je jasné, či niektoré z týchto periodík možno označiť za
„noviny” v zmysle tohto ustanovenia. Výbor expertov preto nemôže urobiť záver a žiada slovenské orgány o
objasnenie tohto bodu v nasledujúcej periodickej správe.
„f)

ii)

uplatňovať existujúce opatrenia o finančnej podpore tiež na výrobu
audiovizuálnych diel v regionálnych alebo menšinových jazykoch;”

574. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„Odsek 2
Zmluvné strany sa zaväzujú zaručiť slobodu priameho príjmu rozhlasových alebo televíznych vysielaní
susedných krajín v jazyku, ktorý sa používa v rovnakej alebo blízkej podobe regionálneho alebo
menšinového jazyka a nebrániť prenosu rozhlasových a televíznych vysielaní zo susedných krajín v
uvedenom jazyku. Ďalej sa zaväzujú zabezpečiť, aby sa nevyskytli žiadne obmedzenia slobody prejavu
a voľného obehu informácií v tlači používajúcej jazyk v identickej podobe alebo v podobe blízkej
regionálnemu alebo menšinovému jazyku. Výkon uvedenej slobody, pretože obsahuje povinnosti a
zodpovednosti, môže podliehať istým formalitám, podmienkam, obmedzeniam alebo sankciám, ktoré
stanovuje zákon a sú nevyhnutné v demokratickej spoločnosti v záujme národnej bezpečnosti,
územnej celistvosti alebo verejného poriadku na predchádzanie neporiadku a na prevenciu zločinnosti,

107

Hodnotenie týkajúce sa časti III: čeština

ochranu zdravia a morálky, ochranu povesti alebo práv iných, zabránenie šírenia dôverných informácií
alebo na udržanie autority a nestrannosti súdnictva.”
575. Počas návštevy osoby hovoriace po česky veľmi zdôrazňovali možnosť prijímať rozhlasové a televízne
vysielanie z Českej republiky. V tejto súvislosti sa zmienili o tom, že signál predbežne stále pokrýva západné
a stredné Slovensko, hoci sa zdá, že z komerčných dôvodov to už nebude možné. Výbor expertov nemôže
v tejto súvislosti urobiť záver a žiada slovenské orgány, aby sa k tomuto bodu vyjadrili vo svojej v nasledujúcej
periodickej správe.
„Odsek 3
Zmluvné strany sa zaväzujú zabezpečiť, aby záujmy užívateľov regionálnych alebo menšinových
jazykov boli zastúpené alebo aspoň zohľadnené v orgánoch, ktoré možno vytvoriť v súlade so
zákonom na účel zaručenia slobody a plurality médií.”
576. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.

Článok 12 – Kultúrne činnosti a zariadenia
„Odsek 1
Vo vzťahu ku kultúrnym aktivitám a kultúrnym zariadeniam – najmä ku knižniciam, k videotékam, ku
kultúrnym centrám, k múzeám, archívom, akadémiám, divadlám a ku kinám, ako aj k literárnym dielam
a ku kinematografickej produkcii, k ľudovému kultúrnemu prejavu, festivalom, ku kultúrnemu
priemyslu vrátane, inter alia, použitia nových technológií - zmluvné strany sa zaväzujú na územiach,
kde sa uvedené jazyky používajú, v rozsahu, v akom sú verejné orgány kompetentné, majú právomoci
alebo zohrávajú v tejto oblasti nejakú úlohu:
a)

podporovať prejavy a aktivity charakteristické pre regionálne alebo menšinové jazyky,
ako aj podporovať rozličné prístupy k dielam vytvoreným v týchto jazykoch;”

577. Východisková periodická správa sa zameriava na financujúcu úlohu ministerstva kultúry, najmä jeho
sekcie pre menšinovú kultúru, ako na hlavný prvok politiky slovenskej vlády v oblasti podpory regionálnych
alebo menšinových jazykov (pozri s. 41 a nasl. východiskovej periodickej správy). Ministerstvo kultúry financuje
najmä Múzeum českej kultúry pri Slovenskom národnom múzeu – Etnografické múzeum v Martine, ako aj
Dokumentačné stredisko českej kultúry na Slovensku. Východisková periodická správa (pozri s. 43) navyše
obsahuje aj celkové údaje o financovaní menšinových kultúr, vrátane českej kultúry. Výbor expertov považuje
tento záväzok za splnený.
„b)

v rozličnej forme podporovať v iných jazykoch prístup k dielam vytvoreným v
regionálnych alebo menšinových jazykoch napomáhaním a rozvojom prekladateľskej
aktivity, dabingu, post-synchronizácie a výrobou titulkov,

c)

podporovať v regionálnych alebo menšinových jazykoch prístup k dielam vytvoreným v
iných jazykoch napomáhaním a rozvojom prekladateľskej aktivity, dabingu, postsynchronizácie a výrobou titulkov;”

578. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„d)

zabezpečiť, aby organizácie zodpovedné za vyvíjanie a podporovanie rôznych foriem
kultúrnych aktivít brali primeraný ohľad na začlenenie poznatkov a používanie
regionálnych alebo menšinových jazykov a kultúr do aktivít, ktoré organizujú alebo
ktoré podporujú;”

579. Vo východiskovej periodickej správe (pozri s. 42) sa opisujú hlavné prvky systému, ktorý ministerstvo
kultúry zaviedlo s cieľom podporovať regionálne alebo menšinové jazyky. Tento systém tvoria najmä
usmernenia týkajúce sa prideľovania a účtovania dotácií a organizačný a rokovací poriadok Komisie účelového
108

Hodnotenie týkajúce sa časti III: čeština

transferu na podporu kultúry menšín. Úlohou tejto komisie, ktorú tvoria najmä zástupcovia jednotlivých
dotknutých menšín (pozri ods. 581), je vyhodnocovať žiadosti o poskytnutie finančných prostriedkov od
jednotlivých skupín používateľov menšinových jazykov, a väčšinovým hlasovaním vypracúvať pre ministra
odporúčania o výške dotácií, ktoré by sa mali prideliť. Zdá sa teda, že tento záväzok je splnený.
„e)

presadzovať opatrenia, aby organizácie zodpovedné za vyvíjanie a podporovanie
kultúrnych aktivít mali k dispozícii personál dokonale ovládajúci príslušný regionálny
alebo menšinový jazyk, ako aj jazyk(y) ostatných obyvateľov;”

580. Podľa dodatočných informácií poskytnutých slovenskou vládou bude za výber personálu uvedeného v
tomto záväzku zodpovedný Kabinet kultúr národnostných menšín, ktorý má byť vytvorený v rámci Národného
osvetového centra, organizácie v zriaďovateľskej pôsobnosti ministerstva kultúry. Výbor expertov však nedostal
žiadne informácie o pracovníkoch, ktorých majú v súčasnosti k dispozícii orgány zodpovedné za organizáciu
alebo podporu takýchto aktivít. Preto žiada verejné orgány, aby tieto informácie poskytli v nasledujúcej správe.
„f)

podporovať priamu účasť zástupcov užívateľov daného regionálneho alebo
menšinového jazyka pri vytváraní kultúrnych zariadení a plánovaní kultúrnych aktivít;”

581. Komisiu účelového transferu na podporu kultúry menšín, ktorá je poradným orgánom ministra kultúry o
týchto otázkach (pozri ods. 579), tvorí 11 zástupcov dotknutých menšín, ktorých menuje minister kultúry.
Tajomník komisie je zamestnancom ministerstva kultúry. Komisia má subkomisie pre jednotlivé menšiny.
Každá subkomisia má za úlohu vypracovať priority a navrhnúť konkrétnu výšku podpory, ktorú má komisia
prideliť pre danú menšinu (pozri východiskovú periodickú správu, s. 42). Zdá sa, že tento záväzok je splnený.
„g)

napomáhať a/alebo uľahčiť vytvorenie jedného alebo viacerých orgánov poverených
zbierať, archivovať a uvádzať alebo vydávať diela vytvorené v regionálnych alebo
menšinových jazykoch;”

582. Podľa dodatočných informácií poskytnutých slovenskou vládou ministerstvo kultúry podporuje
prostredníctvom grantov aktivity mimovládnych organizácií, ktorých úlohou je zbierať, archivovať a vydávať
diela vytvorené v regionálnych alebo menšinových jazykoch. Jednou z najvýznamnejších inštitúcií, ktorá plní
túto úlohu, je Fórum inštitút pre výskum menšín v Šamoríne, ktorý od ministerstva kultúry dostal 880 000 Sk.
Výbor expertov presne nevie, ako uvedený inštitút vykonáva činnosti uvedené v tomto záväzku s osobitným
zreteľom na český jazyk. Výbor expertov preto nemôže urobiť záver a žiada slovenské orgány, aby tento bod
objasnili v nasledujúcej periodickej správe.
„Odsek 2
V oblastiach, kde sa tradične nepoužívajú regionálne alebo menšinové jazyky, zmluvné strany sa
zaväzujú, ak na to oprávňuje počet užívateľov regionálneho alebo menšinového jazyka, umožniť,
podporiť a/alebo zabezpečiť vhodné kultúrne aktivity alebo zariadenia podľa predchádzajúceho
odseku.”
583. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 3
Zmluvné strany sa zaväzujú pri uplatňovaní svojej kultúrnej politiky v zahraničí vytvoriť vhodný
priestor aj regionálnym alebo menšinovým jazykom a ich kultúrnym prejavom.”
584. V tejto súvislosti Výbor expertov nedostal žiadne konkrétne informácie, pokiaľ ide o český jazyk. Výbor
expertov preto nemôže urobiť záver k týmto záväzkom a žiada slovenské orgány, aby sa k nim vyjadrili v
nasledujúcej periodickej správe.

109

Hodnotenie týkajúce sa časti III: čeština

Článok 13 – Hospodársky a sociálny život
„Odsek 1
Vo vzťahu k ekonomickým a sociálnym aktivitám sa zmluvné strany na celom svojom území zaväzujú:
a)

vylúčiť zo svojho právneho poriadku všetky ustanovenia, ktoré bezdôvodne zakazujú
alebo obmedzujú používanie regionálnych alebo menšinových jazykov v dokumentoch
týkajúcich sa ekonomického alebo sociálneho života, najmä v pracovných zmluvách a v
technických dokumentoch, ako sú návody na používanie výrobkov alebo zariadení;”

585. Podľa východiskovej periodickej správy (pozri s. 45) v slovenskom právnom poriadku neexistuje žiadne
ustanovenie typu, aké sa uvádza v tomto záväzku, a v tejto súvislosti neboli prijaté žiadne sťažnosti. Paragraf 8
zákona č. Zdá sa však, že § 8 zákona č. 270/1995 o štátnom jazyku ukladá povinnosť používať slovenčinu
v rade prípadov, ktoré sú relevantné na účely tohto záväzku, ako sú: právne dokumenty v pracovnoprávnom
vzťahu, finančná a technická dokumentácia, stanovy združení, spolkov a obchodných spoločností. Evidentne
sa to javí ako obmedzenie používania regionálneho alebo menšinového jazyka, ako je čeština. Slovenské
orgány neposkytli Výboru expertov žiadne zdôvodnenie tohto obmedzenia. Výbor expertov preto považuje
tento záväzok za nesplnený.
Výbor expertov vyzýva príslušné orgány, aby z právneho poriadku vylúčili všetky ustanovenia, ktoré
bezdôvodne zakazujú alebo obmedzujú používanie regionálnych alebo menšinových jazykov v
dokumentoch týkajúcich sa ekonomického alebo sociálneho života.
„b)

zakázať uvádzanie klauzúl vylučujúcich alebo obmedzujúcich používanie regionálnych
alebo menšinových jazykov v interných predpisoch podnikov a v osobných spisoch
aspoň medzi užívateľmi rovnakého jazyka;”

586. Výbor expertov nebol informovaný o žiadnom takomto zákaze. Výbor expertov preto tento záväzok
považuje za nesplnený.
„c)

postaviť sa proti postupom, ktoré smerujú k odradeniu od používania regionálnych
alebo menšinových jazykov v oblasti ekonomických a sociálnych aktivít;”

587. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 2
Vo vzťahu k ekonomickým a sociálnym aktivitám sa zmluvné strany zaväzujú, ak sú verejné orgány na
to kompetentné, na územiach, kde sa používajú regionálne alebo menšinové jazyky, a ak je to možné:
c)

zabezpečiť, aby zariadenia sociálnej starostlivosti, ako nemocnice, domovy dôchodcov
a útulky, poskytovali možnosť prijatia a opatrovania vo vlastnom jazyku tým osobám,
ktoré používajú regionálny alebo menšinový jazyk, ak tieto potrebujú opateru zo
zdravotných dôvodov, z dôvodu vysokého veku alebo z iných dôvodov;”

588. Paragraf 8 ods. 4 zákona č. 270/1995 o štátnom jazyku ustanovuje:
“Celá agenda zdravotníckych zariadení sa vedie v štátnom jazyku. Styk zdravotníckeho personálu s pacientmi
sa vedie spravidla v štátnom jazyku; ak ide o občana alebo cudzinca neovládajúceho štátny jazyk, aj v jazyku,
v ktorom sa možno s pacientom dorozumieť” (nie je jasné, či medzi zdravotnícke zariadenia uvádzané v tomto
ustanovení patria aj domovy dôchodcov a útulky).
589. Výbor expertov je toho názoru, že pokiaľ toto ustanovenie povoľuje v zdravotníckych zariadeniach
komunikáciu v inom ako štátnom jazyku len v prípade, že dotknutá osoba neovláda slovenský jazyk, je v
rozpore so záväzkom, ktorý prijala Slovenská republika (hoci sa zdá, že v praxi používatelia českého jazyka
nemajú v tejto oblasti komunikácie žiadne problémy). Nie je však jasné, či ustanovenie obsiahnuté v § 6
zákona č. 184/1999, a ktorým sa češtine udeľuje štatút „kvázi úradného” jazyka (pozri ods. 543), nahrádza § 8

110

Hodnotenie týkajúce sa časti III: čeština

ods. 4 zákona č. 270/1995 o štátnom jazyku. Výbor expertov preto nemôže urobiť záver a slovenské orgány
vyzýva, aby túto otázku objasnili v nasledujúcej periodickej správe.
Článok 14 – Cezhraničná spolupráca
„Zmluvné strany sa zaväzujú:
a)

uplatňovať platné dvojstranné a mnohostranné dohody, ktorými sú viazané aj štáty, v
ktorých sa používa rovnaký jazyk v identickej alebo blízkej podobe, alebo ak je to
potrebné, snažiť sa o uzavretie takých dohôd, ktoré by mali podporiť kontakty medzi
užívateľmi rovnakého jazyka v príslušných štátoch v oblasti kultúry, vzdelávania,
informácií, odbornej prípravy a celoživotného vzdelávania;”

590. Podľa východiskovej periodickej správy (pozri s. 47) slovenská a česká vláda uzavreli dňa 2. novembra
2000 dohodu o cezhraničnej spolupráci, ktorá povzbudzuje tradičné kontakty medzi používateľmi slovenského
a českého jazyka v obidvoch krajinách v oblasti kultúry, vzdelávania, informácií, odbornej prípravy
a celoživotného vzdelávania. Na základe čl. 8 tejto dohody bola riadená slovensko-česká komisia
o cezhraničnej spolupráci. Výbor expertov považuje tento záväzok za splnený.
„b)

umožniť a/alebo podporiť cezhraničnú spoluprácu najmä medzi regionálnymi alebo
miestnymi orgánmi v prospech regionálnych alebo menšinových jazykov, na
územiach ktorých sa používa rovnaký jazyk v identickej alebo blízkej podobe.”

591. Podľa východiskovej periodickej správy (pozri s. 47) v júni 1999 slovenské ministerstvo vnútra
zorganizovalo medzinárodnú konferenciu o slovensko-českej cezhraničnej spolupráci v spolupráci s Radou
Európy. Konferencia sa konala v mestách Skalica (Slovensko) a Strážnice (Česká republika). Východisková
periodická správa zdôrazňuje pozitívne výsledky tejto spolupráce a hovorí o vytvorení troch euroregiónov:
Beskydy (pokrývajúceho územie troch krajín vrátane Českej republiky), Biele Karpaty a Pomoravie. Výbor
expertov považuje tento záväzok za splnený.

111

Hodnotenie týkajúce sa časti III: bulharčina, poľština a chorvátčina

2.2.7

Hodnotenie uplatňovania časti III v prípade bulharského, poľského a chorvátskeho jazyka

7

Predbežná poznámka
592. Výbor expertov je toho názoru, že rozhodnutie rozšíriť ochranu podľa časti III charty na bulharský,
poľský a chorvátsky jazyk bolo veľmi ambicióznym krokom.
593. Výbor expertov víta tento pevný dlhodobý záväzok, ale zároveň pripomína, že musí vyhodnotiť
súčasnú úroveň plnenia konkrétnych záväzkov, ktoré SR prijala na základe časti III v súvislosti s bulharským,
poľským a chorvátskym jazykom. Toto hodnotenie jednoznačne poukazuje na významný rozdiel medzi
mnohými z prijatých záväzkov a úrovňou ich plnenia z aspektu vnútroštátneho právneho rámca aj praxe.
594. Výbor expertov ďalej upozorňuje na svoje vyhlásenia z prvej kapitole tejto správy, že ak sa má
zabezpečiť riadne uplatňovanie časti III charty na bulharčinu, poľštinu a chorvátčinu, a ak má Výbor expertov
monitorovať toto uplatňovanie, slovenské orgány musia vyhodnotiť, v ktorých oblastiach sú osoby hovoriace
po bulharsky, poľsky a chorvátsky tradične prítomné v dostatočnom počte na účely záväzkov, ktoré prijala
SR na základe časti III charty (pozri ods. 40 – 47).

Článok 8 – Vzdelávanie
„Odsek 1
V oblasti vzdelávania sa zmluvné strany zaväzujú na územiach, kde sa také jazyky používajú, podľa
situácie každého z týchto jazykov a bez ujmy na výučbe oficiálneho(ych) jazyka(ov) štátu:
a)

i)

umožniť predškolskú výchovu v príslušných regionálnych alebo menšinových jazykoch,

ii)

umožniť, aby prevažná časť predškolskej výchovy bola zabezpečená v príslušných
regionálnych alebo menšinových jazykoch, alebo

iii)

prijať jedno z vyššie uvedených opatrení podľa bodov i a ii aspoň pre žiakov z
rodín, ktoré prejavia záujem, za predpokladu dostatočného počtu žiakov;”

595. Osoby hovoriace po bulharsky nemajú k dispozícii vzdelávanie, ktoré sa prevažne alebo v značnej miere
poskytuje v bulharčine. Zástupca osôb hovoriacich po bulharsky však Výbor expertov počas návštevy
informoval, že takúto potrebu ani nepociťujú. To je dôvod, pre ktorý doteraz nebola na príslušné orgány podaná
žiadna žiadosť o predškolskú výchovu v bulharčine. Výbor expertov je toho názoru, že keď SR tento záväzok
prijala, mala vypracovať štruktúrovanú politiku na posilnenie možností zabezpečenia predškolskej výchovy
v bulharčine napr. informovaním osôb hovoriacich po bulharsky o tejto možnosti. Výbor expertov nebol
informovaný o tom, že by slovenské orgány urobili takéto opatrenia. Výbor expertov preto považuje tento
záväzok za nesplnený.
596. Pokiaľ ide o poľštinu, informácie poskytnuté slovenskou vládou sa obmedzujú na vyhlásenie, že
predškolská výchova, pri ktorej sa používa poľský jazyk, sa poskytuje v závislosti od záujmu rodičov. Počas
návštevy bol Výbor expertov informovaný, že takáto predškolská výchova nie je k dispozícii, nakoľko počet
žiakov (maximálne 5 alebo 6) zrejme nepostačuje na vytvorenie triedy. Informácie, ktoré má Výbor expertov k
dispozícii, nie sú podľa jeho názoru dostatočné na to, aby mohol urobiť záver a preto žiada slovenské orgány,
aby v nasledujúcej periodickej správe poskytli podrobnejšie informácie a spresnili, aký minimálny počet žiakov
je potrebný na vytvorenie triedy na predškolskej úrovni.
597. Pokiaľ ide o chorvátčinu, Výbor expertov dostal len veľmi málo informácií o plnení vyššie uvedených
záväzkov. Dodatočné informácie, ktoré poskytla slovenská vláda, sa obmedzujú na vyhlásenie, že predškolská
výchova, pri ktorej sa používa chorvátsky jazyk, sa zabezpečuje v závislosti od záujmu rodičov. Podľa názoru
Výboru expertov informácia týkajúca sa chorvátčiny nie je dostatočná na to, aby mohol urobiť záver k tomuto
základnému záväzku a žiada slovenské orgány, aby v nasledujúcej periodickej správe poskytli podrobnejšie
informácie.

7

Citované ustanovenia uvedené tučnou kurzívou predstavujú záväzky, ktoré prijala Slovenská republika.

112

Hodnotenie týkajúce sa časti III: bulharčina, poľština a chorvátčina

„b)

iii)

zabezpečiť, aby na základnom stupni bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov;

c)

iii)

zabezpečiť, aby na stredných školách stupni bolo vyučovanie príslušných
regionálnych alebo menšinových jazykov neoddeliteľnou súčasťou študijných
osnov;”

598. Podľa viacerých informácií poskytnutých Výboru expertov v Bratislave existuje súkromná bilingválna
slovensko-bulharská základná škola a gymnázium. Tieto školy financuje Bulharsko, ale môžu ich navštevovať
všetky deti bez ohľadu na jazykový pôvod. V Košiciach sa bulharčina vôbec nevyučuje, ale podľa informácií
získaných Výborom expertov počas návštevy doteraz o to ani nikto nežiadal. Výboru expertov však nie je
známe, či slovenské orgány nejakým spôsobom prispievajú na financovanie uvedených škôl. Výbor expertov
preto nemôže urobiť záver k tomuto záväzku v prípade bulharčiny a žiada slovenské orgány, aby tento bod
spresnili v nasledujúcej periodickej správe.
599. Pokiaľ ide o poľštinu, informácie poskytnuté slovenskou vládou sa obmedzujú na vyhlásenie, že
základné a stredné vzdelávanie, pri ktorom sa používa poľský jazyk, sa poskytuje v závislosti od záujmu
rodičov, a že neexistuje žiadna škola, v ktorej sa vyučuje poľština.
600. Na druhej strane bol počas návštevy Výbor expertov informovaný, že poľština sa v slovenských štátnych
školách vôbec nepoužíva z toho dôvodu, že počet žiakov nepostačuje na vytvorenie triedy. Niekoľko
súkromných škôl vzniklo pod záštitou poľského veľvyslanectva. Nie sú však akreditované ako riadne školy
a nezabezpečujú ani riadne vyučovanie. Sú určené pre vekové skupiny od 7 do 13 rokov a fungujú mimo
riadneho vyučovacieho času v súkromných zariadeniach. Ich cieľom je vyučovať základy poľského jazyka,
histórie, literatúry a čiastočne aj zemepisu.
601. Výbor expertov považuje tieto záväzky v prípade poľštiny za nesplnené.

Výbor expertov nabáda slovenské orgány, aby na relevantných územiach zabezpečili vyučovanie
poľštiny v rámci základného a stredného školstva ako neoddeliteľnej súčasti učebných osnov.

602. V súvislosti s chorvátčinou dostal Výbor expertov o plnení vyššie uvedených záväzkov len veľmi málo
informácií. Dodatočné informácie poskytnuté slovenskou vládou sa obmedzujú na vyhlásenie, že základné
a stredné vzdelávanie, v ktorom sa používa chorvátsky jazyk, sa poskytuje v závislosti od záujmu rodičov, a že
chorvátčina sa nevyučuje v žiadnej škole. Výbor expertov nepovažuje túto informáciu za dostatočnú na to, aby
mohol urobiť záver k týmto základným záväzkom v prípade chorvátčiny a žiada slovenské orgány, aby v
nasledujúcej periodickej správe o nich poskytli podrobnejšie informácie.

„d)

iii)

zabezpečiť, aby na odborných školách bolo vyučovanie príslušných regionálnych
alebo menšinových jazykov neoddeliteľnou súčasťou študijných osnov;”

603. Bulharský jazyk sa v rámci technického alebo odborného vzdelávania nevyučuje. Počas návštevy sa
spomínal istý dopyt po kurzoch bulharského jazyka. Nie je však jasné, či sa tento dopyt vzťahuje aj na
technické alebo odborné školy. Výbor expertov považuje tento záväzok v prípade bulharčiny za nesplnený.
604. Pokiaľ ide o poľštinu, informácie poskytnuté slovenskou vládou sa obmedzujú na vyhlásenie, že
predškolské, základné a stredné vzdelávanie, pri ktorom sa používa poľský jazyk, sa poskytuje v závislosti od
záujmu rodičov, a že poľština sa nevyučuje v žiadnej škole. Výbor expertov považuje tento záväzok v prípade
poľštiny za nesplnený.

Výbor expertov nabáda slovenské orgány, aby na relevantných územiach zabezpečili vyučovanie
poľštiny v rámci technického a odborného školstva ako neoddeliteľnej súčasti učebných osnov.

113

Hodnotenie týkajúce sa časti III: bulharčina, poľština a chorvátčina

605. Pokiaľ ide o chorvátčinu, Výbor expertov dostal len veľmi málo informácií o plnení tohto záväzku
a považuje ich za nedostatočné na to, aby mohol urobiť záver k tomuto záväzku. Výbor expertov žiada
slovenské orgány, aby v nasledujúcej periodickej správe poskytli podrobnejšie informácie.

„e)

i)

umožniť vyučovanie na univerzitách a na iných vysokých školách v príslušných
regionálnych alebo menšinových jazykoch, alebo

ii)

zabezpečiť prostriedky na štúdium týchto jazykov ako odborných predmetov
univerzitného a iného vysokoškolského štúdia;”

606. Bulharčina sa vyučuje na Univerzite Komenského v Bratislave a na Univerzite Mateja Béla v Banskej
Bystrici. Výbor expertov považuje tento záväzok za splnený.
607. Podľa informácií, ktoré dostal Výbor expertov z oficiálnych zdrojov, poľština sa vyučuje ako odbor
vysokoškolského štúdia na univerzite v Bratislave. Výbor expertov považuje tento záväzok za splnený.
608. Pokiaľ ide o chorvátčinu, Výbor expertov dostal len veľmi málo informácií o plnení tohto záväzku
a považuje ich za nedostatočné na to, aby mohol urobiť záver k tomuto záväzku. Výbor expertov žiada
slovenské orgány, aby v nasledujúcej periodickej správe poskytli podrobnejšie informácie.

„f)

i)

zabezpečiť poskytnutie priebežného vzdelávania alebo vzdelávacích kurzov pre
dospelých prevažne alebo úplne v regionálnych alebo menšinových jazykoch, alebo

ii)

umožniť, aby sa tieto jazyky stali predmetmi vzdelávania dospelých alebo
súčasťou priebežného vzdelávania;”

609. Pokiaľ ide o bulharčinu, Výbor expertov nedostal v tejto súvislosti žiadne konkrétne informácie, hoci
počas návštevy sa objavila zmienka o dopyte po kurzoch bulharského jazyka, ktorý sa zrejme týka najmä
kurzov pre dospelých. Výbor expertov nemôže v tejto súvislosti urobiť záver a žiada slovenské orgány, aby sa
k tomuto bodu bližšie vyjadrili v nasledujúcej periodickej správe.
610. Výbor expertov dostal o plnení tohto záväzku v prípade chorvátčiny a poľštiny len veľmi málo informácií
alebo žiadne informácie. Preto nemôže urobiť záver k tomuto záväzku a žiada slovenské orgány, aby sa
k nemu vyjadrili v nasledujúcej periodickej správe.
„g)

prijať opatrenia na zabezpečenie vyučovania dejín a kultúry, ktoré ovplyvnili regionálny
alebo menšinový jazyk;”

611. Výbor expertov v prvom rade pripomína, že tento záväzok sa týka nielen vzdelávania žiakov hovoriacich
regionálnym alebo menšinovým jazykom, ale aj vzdelávania osôb nehovoriacich týmito jazykmi, s dôrazom na
osobitné dejiny a tradície a ich odraz v regionálnych alebo menšinových jazykoch používaných na relevantnom
území. Zvyčajne to znamená, že do celoštátnych učebných osnov, alebo aspoň do osnov pre slovensky
hovoriacich žiakov na dotknutých územiach, sa zaradia prvky dejín a kultúry, ktoré sa odrážajú v
regionálnom alebo menšinovom jazyku (pozri druhú hodnotiacu správu o uplatňovaní charty Chorvátskom,
ECRML 2005 (3), ods. 100).
612. Výbor expertov nedostal žiadne konkrétne informácie o tom, čo sa osoby hovoriace po bulharsky, poľsky
alebo chorvátsky učia o odraze dejín a kultúry v týchto jazykoch, ani o obsahu výučby väčšinovej školskej
populácie o dejinách a tradíciách osôb hovoriacich týmito jazykmi žijúcich na Slovensku, prinajmenšom pokiaľ
ide o osnovy pre slovensky hovoriacich žiakov na dotknutých územiach. Výbor expertov preto nemôže urobiť
záver k tomuto záväzku a žiada slovenské orgány, aby sa k nemu vyjadrili v nasledujúcej periodickej správe.
„h)

zabezpečiť základné a ďalšie vzdelávanie učiteľov potrebných na realizáciu tých
písmen od a) po g), ktoré zmluvná strana prijala;”

613. Pokiaľ ide o bulharčinu, Výbor expertov nedostal žiadne konkrétne informácie o plnení tohto dôležitého
záväzku okrem všeobecných informácií týkajúcich sa vyučovania bulharčiny ako odboru vysokoškolského
štúdia (pozri ods. 606). Výbor expertov preto nemôže urobiť záver a žiada slovenské orgány, aby v
nasledujúcej periodickej správe poskytli konkrétne informácie.
114

Hodnotenie týkajúce sa časti III: bulharčina, poľština a chorvátčina

614. Pokiaľ ide o poľštinu a chorvátčinu, Výbor expertov nedostal žiadne informácie o plnení tohto záväzku,
hoci informácie týkajúce sa situácie poľštiny poskytnuté počas návštevy poukazujú na totálnu absenciu
akýchkoľvek opatrení v tejto kľúčovej oblasti. Výbor expertov nemôže v tejto súvislosti urobiť záver a žiada
slovenské orgány, aby sa k tomuto záväzku v prípade poľštiny a chorvátčiny vyjadrili vo svojej v nasledujúcej
periodickej správe.
„i)

vytvoriť jeden alebo viac kontrolných orgánov zodpovedných za kontrolu prijatých
opatrení a za pokrok dosiahnutý pri zavádzaní alebo rozvoji výučby regionálnych alebo
menšinových jazykov a vypracovanie pravidelných správ o svojich zisteniach, ktoré sa
zverejnia.”

615. Zdá sa. že neexistuje žiadny orgán, ktorý by bol konkrétne zodpovedný za kontrolu prijatých opatrení
a pokroku dosiahnutého pri zavádzaní alebo rozvoji výučby regionálnych alebo menšinových jazykov alebo
v týchto jazykoch, a za vypracúvanie pravidelných správ o svojich zisteniach, ktoré sa zverejnia. Výbor
expertov považuje tento záväzok za nesplnený.

Výbor expertov nabáda slovenské orgány, aby vytvorili orgán dohľadu zodpovedný za kontrolu
prijatých opatrení a pokroku dosiahnutého pri zavádzaní alebo rozvoji výučby regionálnych alebo
menšinových jazykov, ktorými sa hovorí na Slovensku, alebo výučby v týchto jazykoch, a za
vypracúvanie pravidelných správ, ktoré sa zverejnia.

Článok 9 – Súdnictvo
616. Ako vyplýva z posúdenia predbežnej otázky súvisiacej s 20-percentnou hranicou (pozri ods. 40-47),
článok 9 sa vzťahuje aj na tie oblasti, kde podiel osôb hovoriacich po bulharsky, poľsky alebo chorvátsky
nedosahuje 20%, ale je pritom dostatočný na účely uplatňovania článku 9 charty. Uznávajú to aj samotné
slovenské orgány. Ďalej, ako Výboru expertov potvrdili oficiálne zdroje, súdne obvody sa nezhodujú
s územiami obcí, na ktoré sa vzťahuje 20-percentná hranica.
„Odsek 1
Zmluvné strany sa zaväzujú v súdnych obvodoch, v ktorých počet užívateľov regionálnych alebo
menšinových jazykov sídliacich na tomto území odôvodňuje prijatie nižšie uvedených opatrení, podľa
situácie jednotlivých jazykov a za podmienky, že využitie možností uvedených v tomto odseku nebude
sudca pokladať za prekážku riadneho výkonu súdnictva:
a)

v trestnom konaní:
ii)

zaručiť obžalovanému právo používať jeho regionálny alebo menšinový jazyk,
a/alebo

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky,
iii)

zabezpečiť, aby sa žiadosti a dôkazy, písomné alebo ústne, nepokladali za
neprijateľné len z dôvodu, že boli predložené v regionálnom alebo menšinovom
jazyku, a/alebo

v prípade potreby využitím tlmočníkov a prostredníctvom prekladov, ktoré by pre
dotknutú osobu neznamenali žiadne ďalšie výdavky;”
617. Paragraf 2 ods. 14 Trestného poriadku ustanovuje, že „Každý je oprávnený používať pred orgánmi
činnými v trestnom konaní svoj materinský jazyk”. Navyše, podľa § 28 Trestného poriadku, „Ak treba pretlmočiť
obsah výpovede alebo písomnosti alebo ak obvinený vyhlási, že neovláda jazyk, v ktorom sa konanie vedie,
priberie sa tlmočník; tlmočník môže byť súčasne zapisovateľom”. Podľa východiskovej periodickej správy sa
tieto ustanovenia vzťahujú aj na obdobie predchádzajúce začatiu trestného stíhania, najmä na podanie
trestného oznámenia podľa § 59 v spojení s § 158 ods. 1 Trestného poriadku.
115

Hodnotenie týkajúce sa časti III: bulharčina, poľština a chorvátčina

618. Podľa dodatočných informácií poskytnutých Výboru expertov slovenská vláda výslovne uviedla, že
tlmočenie do regionálneho alebo menšinového jazyka alebo z tohto jazyka sa poskytuje len vtedy, ak obvinený
dostatočne neovláda slovenský jazyk.
619. Okrem toho § 55 ods. 3 Trestného poriadku ustanovuje:
„V slovenskom jazyku sa spíše aj zápisnica o výpovedi osoby, ktorá nevie po slovensky; ak záleží na
doslovnom znení výpovede, zapíše zapisovateľ alebo tlmočník do zápisnice príslušnú časť výpovede tiež v
jazyku, v ktorom táto osoba vypovedá.”
620. Podľa relevantnej judikatúry, ako sa hovorí vo východiskovej periodickej správe (pozri s. 31 a nasl.), to
znamená, že tlmočník sa musí pribrať a štát musí znášať s tým spojené trovy len v prípade, že osoba
podávajúca výpoveď neovláda slovenčinu. V týchto prípadoch treba poskytnúť aj preklad všetkých listinných
dôkazov, ktoré sú v inom ako slovenskom jazyku. Inými slovami, zdá sa, že žiadosti a dôkazy v regionálnom
alebo menšinovom jazyku vrátane bulharčiny, poľštiny a chorvátčiny nie sú prijateľné, ak ich predkladateľ
ovláda slovenský jazyk.
621. Zdá sa, že neexistuje žiadne konkrétne ustanovenie vzťahujúce sa na písomné svedectvá alebo žiadosti
v akejkoľvek forme.
622. Podľa názoru Výboru expertov nie je jasné, aký je presný rozsah uvedeného práva použiť svoj
materinský jazyk v trestnom konaní. Z praktických informácií získaných počas návštevy možno usudzovať, že
sudca, prokurátor alebo policajt venuje pozornosť tomu, či obvinený dostatočne ovláda slovenčinu. Aj
v prípade, že obvinený dostatočne ovláda slovenčinu, mu sudca na základe vlastnej úvahy môže povoliť
tlmočníka, čo by s veľkou pravdepodobnosťou aj urobil. Zostáva však skutočnosťou, že právo obvineného
použiť svoj regionálny alebo menšinový jazyk bez ohľadu na stupeň ovládania slovenčiny nie je zrejme
jednoznačne zaručené. Navyše oficiálne zdroje počas návštevy Výbor expertov informovali, že v predvolaniach
sa jazykové práva nespomínajú, keďže sa predpokladá, že ich všetci poznajú. Vo vznesení obvinenia sa síce
spomína všeobecné právo na tlmočenie, ale príslušný policajt jednoducho sám vyhodnotí, či osoba potrebuje
tlmočníka.
623. Podľa informácií poskytnutých Výboru expertov počas návštevy, v trestnom konaní pred súdom sa
nepoužíva bulharčina ani poľština a to ani napriek skutočnosti, že niektorí pracovníci súdov na Slovensku
zrejme hovoria po poľsky (pozri prílohu III k východiskovej periodickej správe). Medzi pracovníkmi súdov na
Slovensku sa však nenachádza ani jeden používateľ bulharčiny (pozri prílohu III). Výbor expertov považuje
tento záväzok v prípade bulharčiny a poľštiny za nesplnený.
624. Hoci Výbor expertov nemá informácie o situácii v praxi, a hoci niektorí členovia pracovníkov súdov na
Slovensku hovoria po chorvátsky (pozri prílohu III k východiskovej periodickej správe), Výbor expertov
považuje tento záväzok aj v prípade chorvátčiny za nesplnený.
Výbor expertov nabáda slovenské orgány, aby:
- zaručili právo obvineného používať bulharský, poľský alebo chorvátsky jazyk v trestnom konaní
nezávisle od toho, či ovláda aj slovenčinu, a aby zabezpečili, že obvinený je o tomto práve
konkrétne poučený hneď na začiatku trestného stíhania,
- prijali právnu úpravu umožňujúcu predkladať žiadosti a dôkazy aj v bulharčine, poľštine a
chorvátčine a zaručujúcu, že používanie tlmočníkov a prekladov v prípade potreby nebude pre
dotknutú osobu znamenať žiadne ďalšie výdavky ani vtedy, ak ovláda slovenčinu.

„b)

v občianskoprávnom konaní:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov,
116

Hodnotenie týkajúce sa časti III: bulharčina, poľština a chorvátčina

c)

v konaní pred súdmi v správnych veciach:
ii)

umožniť, kedykoľvek strana vystupuje pred súdom, aby mohla použiť svoj
regionálny alebo menšinový jazyk, a to bez vzniku dodatočných nákladov pre túto
stranu, a/alebo

iii)

umožniť predloženie dokumentov a dôkazov v regionálnych alebo menšinových
jazykoch,

v prípade potreby využitím tlmočníkov alebo prostredníctvom prekladov;”
625. Paragraf 18 Občianskeho súdneho poriadku ustanovuje:
„Účastníci majú v občianskom súdnom konaní rovnaké postavenie. Majú právo konať pred súdom vo svojej
materčine. Súd je povinný zabezpečiť im rovnaké možnosti na uplatnenie ich práv.”
626. Navyše, § 141 ods. 2 Občianskeho súdneho poriadku ustanovuje, že:
„Trovy dôkazov, ktoré nie sú kryté preddavkom, ako aj hotové výdavky ustanoveného zástupcu, ktorý nie je
advokátom, a trovy spojené s tým, že účastník koná vo svojej materčine, platí štát.”
627. Podľa informácií obsiahnutých vo východiskovej periodickej správe (pozri s. 33) sa vyššie uvedené
ustanovenia Občianskeho súdneho poriadku vzťahujú aj na konanie pred správnymi súdmi.
628. Možnosť pribrať tlmočníka bez dodatočných nákladov s cieľom umožniť strane v občianskoprávnom
alebo správnom konaní použiť svoj materinský jazyk potvrdzuje aj judikatúra (pozri s. 33 východiskovej
periodickej správy). Avšak podľa viacerých zdrojov, vrátane oficiálnych, tieto ustanovenia predstavujú
uplatnenie všeobecného práva osôb nehovoriacich po slovensky na tlmočenie v občianskoprávnom (a
správnom) konaní, ktoré zaručuje článok 47 ods. 4 Ústavy SR, ale ktoré nie je k dispozícii osobám
používajúcim regionálny alebo menšinový jazyk ovládajúcim aj slovenčinu.
629. Podľa informácií poskytnutých Výboru expertov počas návštevy sa v občianskoprávnom alebo správnom
konaní bulharčina ani poľština v praxi nepoužíva, a to aj napriek tomu, že niektorí pracovníci súdov na
Slovensku zrejme ovládajú poľský jazyk. Medzi pracovníkmi súdov na Slovensku však nie je ani jedna osoba
hovoriaca po bulharsky (pozri prílohu III k východiskovej periodickej správe).
630. Výbor expertov považuje tieto záväzky v prípade bulharčiny a poľštiny za nesplnené.
631. Hoci Výbor expertov nemá informácie o situácii v praxi, a hoci niektorí členovia pracovníkov súdov na
Slovensku hovoria po chorvátsky (pozri prílohu III k východiskovej periodickej správe), Výbor expertov
považuje tieto záväzky aj v prípade chorvátčiny za nesplnené.

Výbor expertov nabáda slovenské orgány, aby v legislatíve výslovne ustanovili, že vždy, keď je
strana povinná osobne vystúpiť pred súdom v občianskoprávnom alebo správnom konaní, môže
používať jeden z týchto jazykov bez toho, že by jej tým vznikli dodatočné výdavky, a že dôkazy
a dokumenty možno predkladať v bulharčine, poľštine alebo chorvátčine, v prípade potreby
prostredníctvom tlmočníkov a prekladov, aj keď osoba hovoriaca po bulharsky, poľsky alebo
chorvátsky ovláda slovenský jazyk.

„d)

prijať opatrenia, ktoré zabezpečia, že uplatnenie písm. b) bodov i, ii a písm. c) bodov i, ii
a každé potrebné využitie tlmočníkov a prekladov nebude mať za následok vznik
dodatočných nákladov dotknutých osôb.”

632. Vo svetle záverov týkajúcich sa článku 9 ods. 1 písm. a) bodu ii, písm. a) bodu iii, písm. b) bodu ii, písm.
b) bodu iii, písm. c) bodu ii, písm. c) bodu iii Výbor expertov považuje tento záväzok za nesplnený.

117

Hodnotenie týkajúce sa časti III: bulharčina, poľština a chorvátčina

Článok 10 – Správne orgány a verejné služby
Predbežná poznámka
633. Na základe poskytnutých informácií sa Výbor expertov domnieva, že 20-percentné pravidlo je priamo
relevantné práve pre sféru miestnych orgánov štátnej správy a samosprávy. Zdá sa teda, že relevantná
legislatíva sa nevzťahuje na regionálne orgány, s tým dôsledkom, že používanie regionálnych alebo
menšinových jazykov nie je pred nimi oficiálne povolené. Hoci Ústava SR ustanovuje, že „Občanom patriacim k
národnostným menšinám alebo etnickým skupinám sa za podmienok ustanovených zákonom zaručuje aj
právo používať ich jazyk v úradnom styku” (pozri článok 34 ods. 2 písm. b)), podľa slovenského právneho
poriadku nie je oficiálne možné uplatňovať niektoré relevantné ustanovenia v prípadoch, že táto hranica nie je
dosiahnutá. To je prípad bulharského, poľského a chorvátskeho jazyka, pretože podiel osôb hovoriacich po
bulharsky, poľsky alebo chorvátsky nikde na Slovensku nedosahuje 20-percentnú hranicu. To znamená, že
existuje formálna prekážka k riadnemu plneniu týchto záväzkov.
634. Odhliadnuc od iných problémov, riadne dodržiavanie ďalej uvedených záväzkov nevyhnutne vyžaduje
prehodnotiť 20-percentné pravidlo a vyhodnotenie oblastí, v ktorých osoby používajúce bulharský, poľský alebo
chorvátsky jazyk sú tradične prítomné v dostatočnom počte na účely záväzkov prijatých Slovenskom podľa č.
10 ods. 4 charty (pozri aj ods. 40-47).
635. Podľa informácií od slovenskej vlády to zrejme platí len pre Bratislavu-Čunovo, kde osoby hovoriace po
chorvátsky tvoria 16,2% obyvateľstva žijúceho v tejto obci.
„Odsek 1
V správnych celkoch štátu, kde počet užívateľov regionálnych alebo menšinových jazykov sídliacich
na tomto území odôvodňuje prijatie nižšie uvedených opatrení, a podľa situácie každého z jazykov sa
zmluvné strany zaväzujú, ak je to možné:
a)

iii)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti, ako aj dostať odpoveď v týchto jazykoch,

iv)

zabezpečiť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch;”

636. Výbor expertov v prvom rade poznamenáva, že v prípade písm. a) bodov iii a iv ods. 1 článku 10 charty
SR vo svojej ratifikačnej listine nešpecifikovala, ktorá z týchto dvoch možností by mala platiť. Dve možnosti
uvedené v týchto bodoch v skutočnosti predstavujú odlišné alternatívy a zmluvné strany sa musia rozhodnúť
pre jednu z nich. Výbor expertov uplatňuje prax, že ak si štát nezvolí jednu z viacerých dostupných možností,
zvyčajne z „úradnej moci” aplikuje optimálnu možnosť z hľadiska ochrany a podpory jazyka, pokiaľ táto
možnosť nie je vzhľadom na špecifické okolnosti zjavne nezlučiteľná s potrebami dotknutého regionálneho
alebo menšinového jazyka a/alebo s výslovným želaním osôb, ktoré ho používajú (pozri napr. druhú
hodnotiacu správu Výboru expertov o implementácii charty Maďarskom, ods. 95). V tomto prípade nevidí
Výbor expertov žiadny dôvod na to, aby sa odchýlil od svojej zvyčajnej praxe, a preto bude uplatňovať
optimálnu možnosť, t. j. ods. 1 písm. a) bod iii článku 10.
637. Podľa informácií, ktoré Výboru expertov poskytli oficiálne zdroje, miestnymi orgánmi štátnej správy sú
okresné úrady ako prvostupňové orgány; krajské úrady pôsobia ako odvolacie orgány. Ďalšími miestnymi
zložkami štátnej správy sú špecializované orgány štátnej správy, napr. daňové a colné úrady.
638. Výbor expertov nedostal žiadne konkrétne informácie vzťahujúce sa na dodržiavanie tohto záväzku
miestnymi orgánmi štátnej správy, hoci niektoré informácie poukazujú na veľmi nízke povedomie štátnych
úradníkov o povinnostiach vyplývajúcich z charty, a vo východiskovej periodickej správe sa výslovne uvádza,
že žiadosti týkajúce sa oficiálnych právnych dokumentov a dokladov (ako napr. občianske preukazy, vodičské
oprávnenia, pasy atď.; pozri s. 35 východiskovej periodickej správy) nie je možné kompetentným orgánom na
miestnej úrovni predkladať v bulharskom, poľskom alebo chorvátskom jazyku. Okrem toho nie je jasné, či sa
20-percentná požiadavka vzťahuje aj na miestne orgány štátnej správy. Keby tomu tak bolo, s ohľadom na
špecifickú demografickú situáciu bulharského, poľského a chorvátskeho jazyka na Slovensku by pre Výbor
expertov bolo obzvlášť dôležité dozvedieť sa, v ktorých oblastiach sú bez ohľadu na 20-percentnú hranicu
tradične prítomní používatelia bulharského, poľského alebo chorvátskeho jazyka v dostatočnom počte na účely
záväzku prijatého v rámci článok 10 ods. 1 písm. a) bodu iii charty

118

Hodnotenie týkajúce sa časti III: bulharčina, poľština a chorvátčina

639. Hoci informácie, ktoré má Výbor expertov k dispozícii, poukazujú na nedostatočné plnenie, nepostačujú
na to, aby mohol urobiť záver k tomuto bodu. Slovenské orgány by sa preto mali k tomuto bodu vyjadriť v
nasledujúcej periodickej správe.
„Odsek 2
Čo sa týka miestnych a regionálnych orgánov, na území, kde sídli taký počet užívateľov regionálnych
alebo menšinových jazykov, ktorý odôvodňuje prijatie nižšie uvedených opatrení, zmluvné strany sa
zaväzujú umožniť a/alebo podporiť:
b)

možnosť, aby osoby hovoriace regionálnymi alebo menšinovými jazykmi mohli
predložiť ústne alebo písomné žiadosti v týchto jazykoch,

c)

uverejnenie úradných dokumentov regionálnych orgánov takisto v príslušných
regionálnych alebo v menšinových jazykoch,

d)

uverejnenie úradných dokumentov miestnych orgánov takisto v regionálnych alebo
menšinových jazykoch,

f)

používanie regionálnych alebo menšinových jazykov na rokovaniach miestnych
orgánov, nevylučujúc však tým použitie oficiálneho(ych) jazyka(ov) štátu,

g)

používanie alebo prevzatie tradičných a správnych miestnych názvov v regionálnych
alebo menšinových jazykoch, a ak je to potrebné, spoločne s pomenovaním v
oficiálnom(ych) jazyku(och).

Odsek 3
S ohľadom na verejné služby poskytované správnymi orgánmi alebo inými osobami konajúcimi v ich
mene sa zmluvné strany zaväzujú na územiach, kde sa používajú regionálne alebo menšinové jazyky, v
súlade s postavením každého jazyka a ak je to možné:
c)

umožniť užívateľom regionálnych alebo menšinových jazykov predložiť žiadosť v
týchto jazykoch.

Odsek 4
Zmluvné strany sa zaväzujú na účel zabezpečenia ustanovení odsekov 1, 2 a 3, ktoré prijali, prijať jedno
alebo viac nasledujúcich opatrení:
a)

poskytovať preklad alebo tlmočenie, ak sa požadujú,

c)

ak je to možné, vyhovieť žiadostiam zamestnancov verejných služieb ovládajúcich
regionálny alebo menšinový jazyk byť vymenovaní na území, kde sa tento jazyk
používa.”

640. Pokiaľ ide o bulharčinu a poľštinu, informácie poskytnuté Výboru expertov počas návštevy potvrdili, že
v kontexte regionálnej ani miestnej verejnej správy sa bulharčina ani poľština vôbec nepoužíva. Zdá sa, že to
isté platí aj pre verejné služby.
641. Relevantná legislatíva ustanovuje, že bulharčinu a poľštinu je možné použiť pri rokovaní obecného
zastupiteľstva, ak s tým súhlasia všetci prítomní (nie je však jasné, či ide o interné zasadnutia, alebo aj
o verejné zasadnutia; pozri aj ods. 141, 240, 334 a 498).
642. Výbor expertov preto považuje uvedené záväzky v prípade bulharčiny a poľštiny za nesplnené.
Znepokojenie Výboru expertov vyvoláva aj podmienka, že rokovanie miestneho zastupiteľstva sa môže viesť
v bulharčine alebo v poľštine len vtedy, ak s tým súhlasia všetci prítomní. Táto podmienka je zbytočná a
diskriminačná.

119

Hodnotenie týkajúce sa časti III: bulharčina, poľština a chorvátčina

Výbor expertov nabáda slovenské orgány, aby prijali potrebné opatrenia týkajúce sa plnenia
záväzkov, ktoré Slovensko prijalo na základe článku 10 ods. 2 až 4 charty, najmä vyhodnotením
miest, kde na Slovensku žije dostatočný počet osôb používajúcich bulharský alebo poľský jazyk
na účely týchto záväzkov. Ďalej by sa mala zrušiť podmienka, aby sa zasadnutie miestneho
zastupiteľstva mohlo viesť v bulharčine alebo v poľštine len vtedy, ak s tým súhlasia všetci
prítomní; relevantný regionálny alebo menšinový jazyk alebo slovenský jazyk by sa mal používať
v súlade so želaním osôb, ktoré ním hovoria, a mali by sa prijať primerané opatrenia na
zabezpečenie prekladov a/alebo tlmočenia počas rokovania.

643. Pokiaľ ide o chorvátčinu, Výbor expertov nedostal žiadne informácie ani od slovenských orgánov ani od
osôb hovoriacich po chorvátsky o používaní chorvátčiny v kontexte regionálnej alebo miestnej verejnej správy
a verejných služieb. Relevantná legislatíva však ustanovuje, že chorvátčinu je možné použiť pri rokovaní
obecného zastupiteľstva, ak s tým súhlasia všetci prítomní (nie je však jasné, či ide o interné zasadnutia, alebo
aj o verejné zasadnutia; pozri aj ods. 141, 240, 334 a 498). Každopádne podľa informácií poskytnutých
slovenskou vládou na Slovensku existuje len jedna obec (Bratislava-Čunovo), kde sú osoby hovoriace po
chorvátsky prítomné v dostatočnom počte (16,2% obyvateľov obce) na účely uvedených záväzkov.
644. Podľa názoru Výboru expertov nie je táto informácia dostatočná na to, aby mohol urobiť záver k tomuto
záväzku v súvislosti s chorvátčinou a žiada slovenské orgány, aby v nasledujúcej periodickej správe poskytli
podrobnejšie informácie. Výbor expertov napriek tomu znepokojuje podmienka, že rokovanie miestneho
zastupiteľstva sa môže viesť v chorvátčine len vtedy, ak s tým súhlasia všetci prítomní. Táto podmienka je
zbytočná a diskriminačná.
„Odsek 5
Zmluvné strany sa zaväzujú, na základe požiadavky dotknutých osôb, umožniť im používanie alebo
prevzatie priezviska v regionálnych alebo menšinových jazykoch.”
645. Podľa § 2 ods. 1 zákona č. 300/1993 môže osoba narodená na území Slovenskej republiky dostať viac
mien, a to aj cudzojazyčných, najviac však tri. Okrem toho § 19 ods. 3 a 5 až 7 zákona č. 154/1994 o
matrikách umožňuje opraviť prvé uvedenie mena v matrike a zapísanie ženského priezviska bez koncovky
slovenského prechyľovania, ak o to požiada osoba inej ako slovenskej národnosti (za tento úkon sa neplatia
žiadne poplatky; pozri východiskovú periodickú správu, s. 37).
646. Avšak podľa informácií poskytnutých Výboru expertov z oficiálnych zdrojov okresné matriky vykladajú
relevantné ustanovenia v tom zmysle, že používanie ženského priezviska v matrike alebo výpise z matriky bez
koncovky slovenského prechyľovania podľa pravidiel slovenského pravopisu je možné len v prípade priezviska,
ktoré v súčasnosti žiadateľka používa, ale nie v prípade rodného priezviska (pozri závery zo stretnutia
pracovníkov útvarov pre štátne občianstvo a matrík okresných úradov z 13. a 14. októbra 1994 v Bardejove,
ktorými sa riadia okresné matriky).
647. Pokiaľ je Výboru expertov známe, koncovky ženských priezvísk v bulharčine sa riadia prakticky
rovnakými gramatickými pravidlami ako v slovenčine, takže vyššie uvedené ustanovenia v zásade sa žien
hovoriacich po bulharsky nedotýkajú. Nie je však jasné, či je povolené používať bulharskú abecedu (ako v
prípade Maďarska, čo Výbor expertov považuje za najlepšiu prax; pozri druhú hodnotiacu správu o uplatňovaní
dohovoru Maďarskom, ods. 115-117). Výbor expertov preto nemôže v prípade bulharčiny urobiť záver a žiada
slovenské orgány, aby sa k tomuto bodu vyjadrili v nasledujúcej periodickej správe.
648. Pokiaľ ide o poľštinu a chorvátčinu, vyššie uvedené ustanovenia v praxi znamenajú, že osoba ženského
pohlavia hovoriaca po poľsky alebo chorvátsky môže napr. používať priezvisko svojho manžela bez koncovky
slovenského prechyľovania, ale túto koncovku musí používať v prípade jej rodného priezviska (ktorého
uvedenie v istých prípadoch vyžaduje viacero právnych predpisov).
649. Keďže právo používať alebo prijímať priezviská v poľštine a chorvátčine je nepodmienečne priznané len
mužom, ale nie ženám, tento záväzok nie je v prípade poľštiny a chorvátčiny splnený.

120

Hodnotenie týkajúce sa časti III: bulharčina, poľština a chorvátčina

Pokiaľ ide o poľštinu a chorvátčinu, Výbor expertov nabáda slovenské orgány, aby prijali potrebné
opatrenia umožňujúce dotknutým osobám na ich žiadosť vo všetkých prípadoch používať alebo
prijímať priezviská v regionálnych alebo menšinových jazykoch.

Článok 11 – Médiá
„Odsek 1
Zmluvné strany sa zaväzujú pre užívateľov regionálnych alebo menšinových jazykov na územiach, kde
sa tieto jazyky používajú, a podľa situácie každého z jazykov v rozsahu, v akom sú verejné orgány
priamo alebo nepriamo kompetentné, majú právomoci alebo zohrávajú v tejto oblasti nejakú úlohu,
rešpektujúc pritom zásady nezávislosti a samostatnosti médií:
a)

ak rozhlas a televízia plnia úlohu verejnoprávnych médií:
iii)

prijať vhodné opatrenia, aby prevádzkovatelia ponúkali programy v regionálnych
alebo menšinových jazykoch;”

650. Vo verejnoprávnom rozhlase sa nevysielajú žiadne programy v bulharčine.
651. Pokiaľ ide o televíziu, dvakrát do roka sa vysiela „bulharský národnostný magazín” v celkovom trvaní 54
minút. Vzhľadom na význam elektronických médií, najmä televízie, v modernej spoločnosti Výbor expertov
považuje tento vysielací čas za nedostatočný.
652. Výbor expertov je toho názoru, že tento záväzok sa v prípade bulharčiny neplní.

Výbor expertov nabáda slovenské orgány, aby v rozhlasovom vysielaní zabezpečili primeranú
ponuku programov v bulharskom jazyku. Slovenským orgánom sa takisto odporúča zvýšiť
frekvenciu vysielacích časov pre programy v bulharskom jazyku vo verejnoprávnej televízii.

653. Pokiaľ ide o poľské vysielanie verejnoprávneho rozhlasu, vo východiskovej periodickej správe (pozri s.
38) sa hovorí o vysielaní programu určeného pre národnostné menšiny („národnostné a etnické vysielanie”).
Toto vysielanie pripravuje osobitná hlavná redakcia, ktorá má špecializované redakcie pre každý z dotknutých
jazykov. Vysielací čas závisí od výsledkov najnovšieho sčítania obyvateľstva. Na vysielanie v poľskom jazyku
je v súčasnosti vyčlenených 30 minút raz za štyri týždne. Programy sa vysielajú na stredných vlnách (Prešov
1071 kHz a Stakčín 864 kHz). Vzhľadom na význam elektronických médií v modernej spoločnosti Výbor
expertov považuje tento časový rozsah za nedostatočný.
654. Pokiaľ ide o verejnoprávnu televíziu, v poľskom jazyku sa 5-krát ročne vysiela magazín s celkovým
vysielacím časom 2,3 hodiny. Vzhľadom na význam televízie v modernej spoločnosti Výbor expertov považuje
aj tento vysielací čas za nedostatočný.
655. Výbor expertov považuje tento záväzok v prípade poľštiny za nesplnený.

Výbor expertov nabáda slovenské orgány, aby zvýšili frekvenciu vysielania programov v poľskom
jazyku vo verejnoprávnom rozhlase a televízii.

656. Zdá sa, že verejnoprávny rozhlas ani televízia nevysielajú žiadne programy v chorvátskom jazyku. Výbor
expertov považuje tento záväzok v prípade chorvátčiny za nesplnený.

121

Hodnotenie týkajúce sa časti III: bulharčina, poľština a chorvátčina

Výbor expertov slovenským orgánom odporúča, aby vo vysielacích médiách zabezpečili primeranú
ponuku programov v chorvátskom jazyku.

„b)

ii)

podporovať a/alebo uľahčiť pravidelné vysielanie rozhlasových programov v
regionálnych alebo menšinových jazykoch;”

657. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie rozhlasových programov v bulharčine, poľštine a chorvátčine (pozri prvú
hodnotiacu správu Výboru expertov o uplatňovaní charty Španielskom, ECRML 2005 (4), ods. 426).
658. Výbor expertov nedostal žiadne konkrétne informácie o opatreniach zameraných na plnenie tohto
záväzku. Z tohto dôvodu nemôže urobiť záver k tomuto bodu a žiada slovenské orgány, aby sa k tomuto
záväzku vyjadrili v nasledujúcej periodickej správe. Mala by sa však zohľadniť skutočnosť, že povinnosť
súkromných rozhlasových staníc preložiť všetky vysielané programy do slovenčiny je pre komerčné stanice
nespornou záťažou. Počas návštevy samotné slovenské orgány odkazovali na novelu vypracúvanú
ministerstvom kultúry, ktorou by sa táto povinnosť mala zrušiť.
„c)

ii)

podporovať a/alebo uľahčiť pravidelné vysielanie televíznych programov v
regionálnych alebo menšinových jazykoch;”

659. Výbor expertov v prvom rade poznamenáva, že účelom tohto záväzku je povzbudiť alebo uľahčiť
pravidelné súkromné vysielanie televíznych programov v bulharčine, poľštine a chorvátčine (pozri prvú
hodnotiacu správu Výboru expertov o uplatňovaní charty Španielskom, ECRML 2005 (4), ods. 430).
660. Výbor expertov nedostal žiadne konkrétne informácie o opatreniach zameraných na plnenie tohto
záväzku. Z tohto dôvodu nemôže urobiť záver k tomuto bodu a žiada slovenské orgány, aby sa k tomuto
záväzku vyjadrili v nasledujúcej periodickej správe. Treba však prihliadnuť na skutočnosť, ktorú počas
návštevy pripustili aj samotné slovenské orgány, že povinnosť zabezpečiť slovenské titulky pre všetky
programy predstavuje dodatočné náklady. Používanie titulkov je z hľadiska charty nesporne zaujímavé (pozri
ods. 261), ale mali by sa hľadať finančne primerané riešenia, aby sa zabránilo znevýhodneniu súkromných
televíznych staníc, ktoré chcú vysielať aj v bulharčine, poľštine a chorvátčine, v porovnaní so súkromnými
televíznymi stanicami vysielajúcimi len v slovenčine.
„d)

podporovať a/alebo uľahčiť výrobu a šírenie zvukových a audiovizuálnych diel v
regionálnych a menšinových jazykoch;”

661. V tejto súvislosti výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„e)

i

podporovať a/alebo uľahčiť založenie a/alebo udržanie aspoň jedných novín v
regionálnych alebo menšinových jazykoch;”

662. Výbor expertov bol informovaný, že ministerstvo kultúry financuje časopis pre osoby hovoriace po
bulharsky v SR („Roden Glas”), ktorému napr. v roku 2003 pridelil v rámci verejných dotácií sumu 315 000 Sk.
Podľa používateľov bulharčiny by bez tejto podpory časopis neprežil. Nie je však jasné, či tento časopis možno
považovať za „noviny” v zmysle tohto ustanovenia. Výbor expertov preto nemôže v súvislosti s bulharčinou
urobiť záver a žiada slovenské orgány, aby tento bod spresnili v nasledujúcej periodickej správe.
663. Pokiaľ ide o poľštinu a chorvátčinu, Výbor expertov bol informovaný, že ministerstvo kultúry financuje
poľský časopis „Monitor Polonijny” a chorvátsky časopis „Hrvatska Rosa”; napr. v roku 2003 prvému z nich
pridelilo verejné dotácie vo výške 315 000 Sk a druhému 480 000 Sk. Nie je však jasné, či tieto časopisy
možno považovať za „noviny” v zmysle tohto ustanovenia. Výbor expertov preto nemôže urobiť záver a žiada
slovenské orgány, aby tento bod objasnili v nasledujúcej periodickej správe.
„f)

ii

uplatňovať existujúce opatrenia o finančnej podpore tiež na výrobu
audiovizuálnych diel v regionálnych alebo menšinových jazykoch;”

122

Hodnotenie týkajúce sa časti III: bulharčina, poľština a chorvátčina

664. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.
„Odsek 2
Zmluvné strany sa zaväzujú zaručiť slobodu priameho príjmu rozhlasových alebo televíznych vysielaní
susedných krajín v jazyku, ktorý sa používa v rovnakej alebo blízkej podobe regionálneho alebo
menšinového jazyka a nebrániť prenosu rozhlasových a televíznych vysielaní zo susedných krajín v
uvedenom jazyku. Ďalej sa zaväzujú zabezpečiť, aby sa nevyskytli žiadne obmedzenia slobody prejavu
a voľného obehu informácií v tlači používajúcej jazyk v identickej podobe alebo v podobe blízkej
regionálnemu alebo menšinovému jazyku. Výkon uvedenej slobody, pretože obsahuje povinnosti a
zodpovednosti, môže podliehať istým formalitám, podmienkam, obmedzeniam alebo sankciám, ktoré
stanovuje zákon a sú nevyhnutné v demokratickej spoločnosti v záujme národnej bezpečnosti,
územnej celistvosti alebo verejného poriadku na predchádzanie neporiadku a na prevenciu zločinnosti,
ochranu zdravia a morálky, ochranu povesti alebo práv iných, zabránenie šírenia dôverných informácií
alebo na udržanie autority a nestrannosti súdnictva.”
665. Informácie poskytnuté vo východiskovej periodickej správe (pozri s. 39) a počas návštevy svedčia o tom,
že v tejto oblasti neexistujú žiadne ťažkosti. Výbor expertov považuje tento záväzok za splnený.
„Odsek 3
Zmluvné strany sa zaväzujú zabezpečiť, aby záujmy užívateľov regionálnych alebo menšinových
jazykov boli zastúpené alebo aspoň zohľadnené v orgánoch, ktoré možno vytvoriť v súlade so
zákonom na účel zaručenia slobody a plurality médií.”
666. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k tomuto záväzku a žiada slovenské orgány, aby sa k nemu vyjadrili v nasledujúcej periodickej
správe.

Článok 12 – Kultúrne činnosti a zariadenia
„Odsek 1
Vo vzťahu ku kultúrnym aktivitám a kultúrnym zariadeniam – najmä ku knižniciam, k videotékam, ku
kultúrnym centrám, k múzeám, archívom, akadémiám, divadlám a ku kinám, ako aj k literárnym dielam
a ku kinematografickej produkcii, k ľudovému kultúrnemu prejavu, festivalom, ku kultúrnemu
priemyslu vrátane, inter alia, použitia nových technológií - zmluvné strany sa zaväzujú na územiach,
kde sa uvedené jazyky používajú, v rozsahu, v akom sú verejné orgány kompetentné, majú právomoci
alebo zohrávajú v tejto oblasti nejakú úlohu:
a)

podporovať prejavy a aktivity charakteristické pre regionálne alebo menšinové jazyky,
ako aj podporovať rozličné prístupy k dielam vytvoreným v týchto jazykoch;”

667. Východisková periodická správa sa zameriava na financujúcu úlohu ministerstva kultúry, najmä jeho
sekcie pre menšinovú kultúru, ako na hlavný prvok politiky slovenskej vlády v oblasti podpory regionálnych
alebo menšinových jazykov (pozri s. 41 a nasl. východiskovej periodickej správy).
668. V súvislosti s bulharčinou však nie je jasné, čo sa okrem vyššie uvedenej podpory magazínu určeného
pre osoby hovoriace po bulharsky (pozri ods. 662) robí na povzbudenie foriem prejavu a iniciatív, ktoré sú
špecifické pre bulharský jazyk. Výbor expertov bol informovaný o existencii kultúrneho združenia pre osoby
hovoriace po bulharsky, ale nie je jasné, či a v akej forme toto združenie dostáva podporu od verejných
orgánov. Výbor expertov preto nemôže v súvislosti s bulharčinou urobiť záver a žiada slovenské orgány, aby
sa k tomuto bodu vyjadrili v nasledujúcej periodickej správe.
669. V súvislosti s poľštinou východisková periodická správa (pozri s. 43) popri zmienke o podpore magazínu
Monitor Polonijny (pozri ods. 663) obsahuje údaje týkajúce sa financovania menšinových kultúr všeobecne,
vrátane poľskej. Podľa tejto správy sa menšinové kultúry financujú z osobitne vyčlenených prostriedkov
v rozpočtovej kapitole ministerstva kultúry, ktoré v roku 2002 predstavovali 67 470 800 Sk, z čoho bolo pre
poľskú menšinu určených 1 300 000 Sk. Podľa dodatočných informácií poskytnutých slovenskou vládou boli
123

Hodnotenie týkajúce sa časti III: bulharčina, poľština a chorvátčina

v Bratislave organizované „dni poľskej kultúry”. Výbor expertov je toho názoru, že tento záväzok sa v prípade
poľštiny plní.
670. Ministerstvo kultúry financuje najmä Dokumentačné centrum chorvátskej kultúry pri Slovenskom
národnom múzeu v Bratislave. Východisková periodická správa (pozri s. 43) ďalej obsahuje údaje týkajúce sa
financovania menšinových kultúr všeobecne, vrátane chorvátskej (podľa správy bola pre chorvátsku menšinu
v roku 2002 vyčlenená suma 1 879 000 Sk). Podľa dodatočných informácií poskytnutých slovenskou vládou sa
konala aj výstava o kultúre, dejinách a spôsobe života Chorvátov žijúcich na Slovensku, ktorú pripravil
medzinárodný dom umenia pre deti Bibiana. Uvedené prostriedky sa zrejme použili aj na podporu Festivalu
chorvátskej hudby organizovaného Kultúrnym zväzom Chorvátov na Slovensku. Výbor expertov nemá
informácie o rozsahu, v akom sa v rámci týchto iniciatív používal chorvátsky jazyk. Výbor expertov preto
nemôže urobiť záver k týmto záväzkom a žiada slovenské orgány, aby sa k nim vyjadrili v nasledujúcej
periodickej správe.
„b)

v rozličnej forme podporovať v iných jazykoch prístup k dielam vytvoreným v
regionálnych alebo menšinových jazykoch napomáhaním a rozvojom prekladateľskej
aktivity, dabingu, post-synchronizácie a výrobou titulkov,

c)

podporovať v regionálnych alebo menšinových jazykoch prístup k dielam vytvoreným v
iných jazykoch napomáhaním a rozvojom prekladateľskej aktivity, dabingu, postsynchronizácie a výrobou titulkov;”

671. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„d)

zabezpečiť, aby organizácie zodpovedné za vyvíjanie a podporovanie rôznych foriem
kultúrnych aktivít brali primeraný ohľad na začlenenie poznatkov a používanie
regionálnych alebo menšinových jazykov a kultúr do aktivít, ktoré organizujú alebo
ktoré podporujú;”

672. Vo východiskovej periodickej správe (pozri s. 42) sa opisujú hlavné prvky systému, ktorý ministerstvo
kultúry zaviedlo s cieľom podporovať regionálne alebo menšinové jazyky. Tento systém tvoria najmä
usmernenia týkajúce sa prideľovania a zúčtovania dotácií a organizačný a rokovací poriadok Komisie
účelového transferu na podporu kultúry menšín. Úlohou tejto komisie, ktorú tvoria najmä zástupcovia
jednotlivých dotknutých menšín (pozri ods. 674), je vyhodnocovať žiadosti o poskytnutie finančných
prostriedkov od jednotlivých skupín používateľov menšinových jazykov, a väčšinovým hlasovaním vypracúvať
pre ministra odporúčania o výške dotácií, ktoré by sa mali prideliť. Zdá sa teda, že tento záväzok je splnený.
„e)

presadzovať opatrenia, aby organizácie zodpovedné za vyvíjanie a podporovanie
kultúrnych aktivít mali k dispozícii personál dokonale ovládajúci príslušný regionálny
alebo menšinový jazyk, ako aj jazyk(y) ostatných obyvateľov;”

673. Podľa dodatočných informácií poskytnutých slovenskou vládou bude za výber personálu uvedeného v
tomto záväzku zodpovedný Kabinet kultúr národnostných menšín, ktorý má byť vytvorený v rámci Národného
osvetového centra, organizácie v zriaďovateľskej pôsobnosti ministerstva kultúry. Výbor expertov však nedostal
žiadne informácie o pracovníkoch, ktorých majú v súčasnosti k dispozícii orgány zodpovedné za organizáciu
alebo podporu takýchto aktivít. Preto žiada verejné orgány, aby tieto informácie poskytli v nasledujúcej správe.
„f)

podporovať priamu účasť zástupcov užívateľov daného regionálneho alebo
menšinového jazyka pri vytváraní kultúrnych zariadení a plánovaní kultúrnych aktivít;”

674. Komisiu účelového transferu na podporu kultúry menšín, ktorá je poradným orgánom ministra kultúry o
týchto otázkach (pozri ods. 672), tvorí 11 zástupcov dotknutých menšín, ktorých menuje minister kultúry.
Tajomník komisie je zamestnancom ministerstva kultúry. Komisia má subkomisie pre jednotlivé menšiny.
Každá subkomisia má za úlohu vypracovať priority a navrhnúť konkrétnu výšku podpory, ktorú má komisia
prideliť pre danú menšinu (pozri východiskovú periodickú správu, s. 42). Zdá sa, že tento záväzok je splnený.
„g)

napomáhať a/alebo uľahčiť vytvorenie jedného alebo viacerých orgánov poverených
zbierať, archivovať a uvádzať alebo vydávať diela vytvorené v regionálnych alebo
menšinových jazykoch;”

124

Hodnotenie týkajúce sa časti III: bulharčina, poľština a chorvátčina

675. Podľa dodatočných informácií poskytnutých slovenskou vládou ministerstvo kultúry prostredníctvom
grantov podporuje aktivity mimovládnych organizácií, ktorých úlohou je zbierať, archivovať a vydávať diela
vytvorené v regionálnych alebo menšinových jazykoch. Jednou z najvýznamnejších inštitúcií, ktorá plní túto
úlohu, je Fórum inštitút pre výskum menšín v Šamoríne, ktorý od ministerstva kultúry dostal 880 000 Sk. Výbor
expertov presne nevie, či tento inštitút vykonáva činnosti uvedené v tomto záväzku aj s osobitným zreteľom na
bulharský, poľský alebo chorvátsky jazyk. Výbor expertov preto nemôže urobiť záver a žiada slovenské orgány,
aby tento bod objasnili v nasledujúcej periodickej správe.
„Odsek 2
V oblastiach, kde sa tradične nepoužívajú regionálne alebo menšinové jazyky, zmluvné strany sa
zaväzujú, ak na to oprávňuje počet užívateľov regionálneho alebo menšinového jazyka, umožniť,
podporiť a/alebo zabezpečiť vhodné kultúrne aktivity alebo zariadenia podľa predchádzajúceho
odseku.”
„Odsek 3
Zmluvné strany sa zaväzujú pri uplatňovaní svojej kultúrnej politiky v zahraničí vytvoriť vhodný
priestor aj regionálnym alebo menšinovým jazykom a ich kultúrnym prejavom.”
676. V tejto súvislosti Výbor expertov nedostal žiadne konkrétne informácie pokiaľ ide o bulharský, poľský
a chorvátsky jazyk. Výbor expertov preto nemôže urobiť záver k týmto záväzkom a žiada slovenské orgány,
aby sa k nim vyjadrili v nasledujúcej periodickej správe.

Článok 13 – Hospodársky a sociálny život
„Odsek 1
Vo vzťahu k ekonomickým a sociálnym aktivitám sa zmluvné strany na celom svojom území zaväzujú:
a)

vylúčiť zo svojho právneho poriadku všetky ustanovenia, ktoré bezdôvodne zakazujú
alebo obmedzujú používanie regionálnych alebo menšinových jazykov v dokumentoch
týkajúcich sa ekonomického alebo sociálneho života, najmä v pracovných zmluvách a v
technických dokumentoch, ako sú návody na používanie výrobkov alebo zariadení;”

677. Podľa východiskovej periodickej správy (pozri s. 45) v slovenskom právnom poriadku neexistuje žiadne
ustanovenie typu, aké sa uvádza v tomto záväzku, a v tejto súvislosti neboli prijaté žiadne sťažnosti. Zdá sa
však, že § 8 zákona č. 270/1995 o štátnom jazyku ukladá povinnosť používať slovenčinu v rade prípadov, ktoré
sú relevantné na účely tohto záväzku, ako sú: právne dokumenty v pracovnoprávnom vzťahu, finančná
a technická dokumentácia, stanovy združení, spolkov a obchodných spoločností. Evidentne sa to javí ako
obmedzenie používania regionálneho alebo menšinového jazyka, ako je bulharčina. Slovenské orgány
neposkytli Výboru expertov žiadne zdôvodnenie tohto obmedzenia. Výbor expertov preto považuje tento
záväzok za nesplnený.

Výbor expertov vyzýva príslušné orgány, aby z právneho poriadku vylúčili všetky ustanovenia, ktoré
bezdôvodne zakazujú alebo obmedzujú používanie regionálnych alebo menšinových jazykov v
dokumentoch týkajúcich sa ekonomického alebo sociálneho života.

„b)

zakázať uvádzanie klauzúl vylučujúcich alebo obmedzujúcich používanie regionálnych
alebo menšinových jazykov v interných predpisoch podnikov a v osobných spisoch
aspoň medzi užívateľmi rovnakého jazyka;”

678. Výbor expertov nebol informovaný o žiadnom takomto zákaze. Výbor expertov preto tento záväzok
považuje za nesplnený.
„c)

postaviť sa proti postupom, ktoré smerujú k odradeniu od používania regionálnych
alebo menšinových jazykov v oblasti ekonomických a sociálnych aktivít;”

125

Hodnotenie týkajúce sa časti III: bulharčina, poľština a chorvátčina

679. V tejto súvislosti Výbor expertov nedostal žiadne konkrétne informácie. Výbor expertov preto nemôže
urobiť záver k týmto záväzkom a žiada slovenské orgány, aby sa k nim vyjadrili v nasledujúcej periodickej
správe.
„Odsek 2
Vo vzťahu k ekonomickým a sociálnym aktivitám sa zmluvné strany zaväzujú, ak sú verejné orgány na
to kompetentné, na územiach, kde sa používajú regionálne alebo menšinové jazyky, a ak je to možné:
c)

zabezpečiť, aby zariadenia sociálnej starostlivosti, ako nemocnice, domovy dôchodcov
a útulky, poskytovali možnosť prijatia a opatrovania vo vlastnom jazyku tým osobám,
ktoré používajú regionálny alebo menšinový jazyk, ak tieto potrebujú opateru zo
zdravotných dôvodov, z dôvodu vysokého veku alebo z iných dôvodov;”

680. Paragraf 8 ods. 4 zákona č. 270/1995 o štátnom jazyku ustanovuje:
“Celá agenda zdravotníckych zariadení sa vedie v štátnom jazyku. Styk zdravotníckeho personálu s pacientmi
sa vedie spravidla v štátnom jazyku; ak ide o občana alebo cudzinca neovládajúceho štátny jazyk, aj v jazyku,
v ktorom sa možno s pacientom dorozumieť.”
681. Výbor expertov je toho názoru, že pokiaľ toto ustanovenie povoľuje v zdravotníckych zariadeniach
komunikáciu v inom ako štátnom jazyku len v prípade, že dotknutá osoba neovláda slovenský jazyk, je v
rozpore so záväzkom, ktorý prijala Slovenská republika. Navyše, hoci východisková periodická správa (pozri s.
45) obsahuje všeobecné vyhlásenie, že v zariadeniach sociálnej starostlivosti je zabezpečený príjem
a starostlivosť o ich klientov v ich jazyku, informácie, ktoré Výbor expertov dostal počas návštevy nasvedčujú,
že bulharčina, poľština alebo chorvátčina sa v kontexte tohto záväzku nepoužívajú.
682. Hoci nie je jasné, či medzi zdravotnícke zariadenia uvádzané v § 8 ods. 4 zákona č. 270/1995 o štátnom
jazyku patria aj domovy dôchodcov a útulky, článok 13 ods. 2 písm. c) podľa názoru Výboru expertov požaduje,
aby príslušné orgány zabezpečili určité výsledky. Riadne uplatňovanie slovenskej legislatívy by však bránilo
dosiahnutiu týchto výsledkov a osobám hovoriacim po bulharsky, poľsky a chorvátsky by uprelo možnosti, ktoré
im tento článok má zaručiť. Výbor expertov preto považuje tento záväzok za nesplnený.

Výbor expertov nabáda slovenské orgány, aby oficiálne zabezpečili, že zariadenia poskytujúce
sociálnu starostlivosť, ako sú nemocnice, domovy dôchodcov a útulky, môžu pri prijímaní
a poskytovaní starostlivosti dotknutým osobám používať bulharčinu, poľštinu alebo chorvátčinu aj
v prípade, že tieto ovládajú slovenčinu, a aby prijali štruktúrovanú politiku zameranú na
zabezpečenie tejto možnosti v praxi vo všetkých oblastiach, kde sú osoby hovoriace po bulharsky,
poľsky a chorvátsky tradične prítomné v dostatočnom počte na účely tohto záväzku.

Článok 14 – Cezhraničná spolupráca
„Zmluvné strany sa zaväzujú:
a)

uplatňovať platné dvojstranné a mnohostranné dohody, ktorými sú viazané aj štáty, v
ktorých sa používa rovnaký jazyk v identickej alebo blízkej podobe, alebo ak je to
potrebné, snažiť sa o uzavretie takých dohôd, ktoré by mali podporiť kontakty medzi
užívateľmi rovnakého jazyka v príslušných štátoch v oblasti kultúry, vzdelávania,
informácií, odbornej prípravy a celoživotného vzdelávania;”

683. V tomto kontexte sa súvislosti s bulharčinou a chorvátčinou neposkytli žiadne konkrétne informácie.
Výbor expertov preto nemôže urobiť záver a žiada slovenské orgány, aby sa k tomuto bodu vyjadrili v
nasledujúcej periodickej správe.
684. Pokiaľ ide o poľštinu, podľa východiskovej periodickej správy (pozri s. 46) bola dňa 18. augusta 1994
uzavretá dohoda o cezhraničnej spolupráci medzi slovenskou a poľskou vládou. Výsledkom bolo zriadenie
slovensko-poľského medzivládneho výboru pre cezhraničnú spoluprácu. Podľa slovenskej vlády táto dohoda
prispela k rozvoju kontaktov medzi osobami používajúcimi poľský jazyk v obidvoch krajinách, najmä v oblasti
vzdelávania, informácií a kultúry. Výbor expertov považuje tento záväzok za splnený.
126

Hodnotenie týkajúce sa časti III: bulharčina, poľština a chorvátčina

Platí len pre poľštinu:
„b)

umožniť a/alebo podporiť cezhraničnú spoluprácu najmä medzi regionálnymi alebo
miestnymi orgánmi v prospech regionálnych alebo menšinových jazykov, na
územiach ktorých sa používa rovnaký jazyk v identickej alebo blízkej podobe.”

685. Vo východiskovej periodickej správe (pozri s. 47) sa hovorí predovšetkým o konferencii o slovenskopoľskej cezhraničnej spolupráci, ktorú v máji 2000 organizovala slovenská vláda v spolupráci s Radou Európy
v mestách Dolný Kubín (na Slovensku) a Szczawnica (v Poľsku). Vo východiskovej periodickej správe sa
hovorí aj o konkrétnych výsledkoch slovensko-poľskej cezhraničnej spolupráce, napr. o vytvorení Euroregiónu
Tatry, Karpatského euroregiónu (rozprestierajúcich sa na území niekoľkých krajín) a Euroregiónu Beskydy (na
území troch krajín). Výbor expertov považuje tento záväzok za splnený.

127

Zistenia

Kapitola 3. Zistenia
V tejto časti Výbor expertov predkladá všeobecné zistenia o uplatňovaní charty na Slovensku.

A. Slovenské orgány počas návštevy preukazovali vynikajúcu spoluprácu, za čo im treba vysloviť uznanie.
SR sa taktiež rozhodla pre veľmi ambicióznu ratifikačnú listinu, podľa ktorej sa ochrana podľa časti III
vzťahuje na všetky regionálne alebo menšinové jazyky používané na Slovensku. Je to obzvlášť
pozoruhodné, ak vezmeme do úvahy ťažkosti, s ktorými sa SR v oblasti ochrany regionálnych alebo
menšinových jazykov až donedávna stretávala.
B. Vzhľadom na veľké rozdiely v situácii týchto jazykov a na skutočnosť, že niektoré z nich sú na území
krajiny zastúpené len vo veľmi malej miere a/alebo sú na ňom rozptýlené (najmä bulharčina, čeština,
chorvátčina a poľština), uplatňovanie záväzkov podľa časti III je v týchto prípadoch osobitne ťažké. Pre
náležitý monitoring týchto jazykov je navyše potrebné, aby slovenské orgány vyhodnotili, v ktorých oblastiach
sú osoby nimi hovoriace prítomné v dostatočnom počte na účely relevantných záväzkov.
C. Výbor expertov identifikoval viacero všeobecných problémov, ktoré sa vzťahujú na všetky jazyky. Prvý
problém sa týka podmienky, že na uplatňovanie záväzkov v oblasti správy musia osoby hovoriace
regionálnym alebo menšinovým jazykom tvoriť najmenej 20% obyvateľstva obce. Takto stanovená hranica
vynecháva viaceré obce, kde osoby hovoriace regionálnymi alebo menšinovými jazykmi netvoria 20%
obyvateľstva, ale pritom sú v nich prítomné v dostatočnom počte na účely relevantných záväzkov. V prípade
niektorých jazykov sa tým úplne vylučuje akékoľvek uplatňovanie článku 10 charty. Túto otázku je preto
potrebné riešiť.
D. Druhý všeobecný problém, ktorý sa dotýka viacerých oblastí uplatňovania charty, vyplýva zo skutočnosti,
že napriek nadobudnutiu platnosti charty zostáva v platnosti aj zákon o štátnom jazyku. Tento zákon
obsahuje viacero reštriktívnych ustanovení, ktoré bránia riadnemu uplatňovaniu niektorých ustanovení charty
(okrem iného vo vzťahu k používaniu alebo zavádzaniu dvojjazyčných miestnych značení a k používaniu
regionálnych alebo menšinových jazykov v zariadeniach sociálnej starostlivosti). Preto treba tento zákon
novelizovať vo svetle záväzkov, ktoré SR prijala pri ratifikácii charty, a zabezpečiť jeho súlad s chartou.
Treba tiež prispôsobiť aj doplňujúce alebo súvisiace právne predpisy, napr. tie, ktoré sa vzťahujú na
uverejňovanie úradných dokumentov regionálnymi a miestnymi orgánmi.
E. V súvislosti s viacerými jazykmi zostáva ešte veľa urobiť v oblasti vzdelávania, napr. pri príprave učiteľov.
Povedomie o pozitívnych účinkoch dvojjazyčnosti je všeobecne nedostatočné. Navyše neexistujú žiadne
orgány, ktoré by boli konkrétne poverené monitoringom prijatých opatrení a pokroku dosiahnutého pri
zavádzaní a rozvoji vyučovania regionálnych alebo menšinových jazykov alebo vyučovania v týchto
jazykoch, a vypracúvaním pravidelných správ o svojich zisteniach, ktoré sa zverejnia.
F. V oblasti justície je všeobecným problémom neprítomnosť konkrétnych právnych pravidiel týkajúcich sa
používania regionálnych alebo menšinových jazykov. Nie je zaručené právo osôb hovoriacich regionálnym
alebo menšinovým jazykom používať svoj jazyk aj v prípade, že rozumejú po slovensky. Hoci v praxi sa
môže stať, že vďaka priaznivým miestnym podmienkam sa tieto jazyky do istej miery používajú, legislatívny
rámec v oblasti spravodlivosti treba doplniť a zdokonaliť.
G. V oblasti verejnej správy Výbor expertov zistil všeobecné nedostatky týkajúce sa používania regionálnych
alebo menšinových jazykov v rámci regionálnych alebo miestnych orgánov a v styku s týmito orgánmi. Výbor
expertov taktiež zistil, že v prípade niektorých jazykov sa právo používať alebo prijať priezvisko
v regionálnom alebo menšinovom jazyku nepodmienečne uplatňuje len v prípade osôb mužského pohlavia.
H. V mediálnej oblasti sú menšinové jazyky s výnimkou maďarského jazyka všeobecne nedostatočne
zastúpené vo verejnoprávnom rozhlase a verejnoprávnej televízii. Ich zastúpenie je širšie v oblasti kultúry,
kde slovenské orgány vybudovali pomerne pevný administratívny rámec. Problémom však je nepravidelné
prideľovanie finančných prostriedkov; Výbor expertov tiež zistil, že v prípade niektorých konkrétnych
záväzkov sa ešte neurobili žiadne kroky (nezabezpečilo sa napr., aby v kompetentných orgánoch boli
k dispozícii pracovníci ovládajúci príslušný regionálny alebo menšinový jazyk).
I. Nedostatočné opatrenia boli doteraz prijaté v oblasti vzdelávania a najmä výučby dejepisu pre žiakov
hovoriacich po slovensky a v médiách používajúcich slovenský jazyk s cieľom viesť slovenské väčšinové
obyvateľstvo k tomu, aby rešpektovalo a cenilo si regionálne alebo menšinové jazyky ako súčasť jazykového
a kultúrneho dedičstva štátu.
128

Zistenia

J. V súvislosti s rómčinou treba slovenské orgány pochváliť za vypracovanie konkrétneho systému ochrany
tohto jazyka podľa časti III. Implementácia záväzkov charty v kľúčovej oblasti vzdelávania je však ešte stále
obmedzená na pilotné projekty. Prostredníctvom slovenského príspevku k prijatiu európskej iniciatívy
zameranej na koordináciu a financovanie prispôsobiteľných kodifikačných nástrojov a učebných materiálov
na európskej úrovni by sa mohol podstatne posilniť proces plného začlenenia vyučovania rómčiny
a v rómčine do slovenského školského systému popri vyučovaní slovenčiny ako úradného jazyka
a vyučovaní v slovenskom jazyku. Existujú dôkazy o tom, že školy aj naďalej systematicky podkopávajú
dopyt po vyučovaní rómskeho jazyka alebo v tomto jazyku, ktorý vyslovuje značný počet rómskych rodín.
Navyše pretrváva neprijateľná prax zapisovania rómskych detí, ktoré na predškolskej úrovni nespĺňajú
niektoré kritériá ovládania slovenčiny, do škôl pre deti s osobitnými potrebami. Rómsky jazyk a kultúra
naďalej trpia v dôsledku predsudkov a odmietania slovenskou spoločnosťou.
K. Hoci maďarčina je najsilnejším regionálnym alebo menšinovým jazykom používaným na Slovensku, už
uvedené všeobecné problémy sa dotýkajú aj tohto jazyka.
L. Postavenie nemeckého jazyka je dnes na Slovensku veľmi slabé a je poznačené niektorými závažnými
nedostatkami v oblasti vzdelávania, najmä pokiaľ ide o predškolskú výchovu, základné a stredné školstvo
a prípravu učiteľov.
M. Problémom rusínskeho jazyka je, že hoci je v dotknutých oblastiach významne zastúpený, dostatočne sa
neuznáva jeho špecifickosť vo vzťahu k ukrajinskému jazyku. Existujúce možnosti v oblasti vzdelávania
nezodpovedajú záväzkom prijatým prakticky na všetkých úrovniach.
N. Situácia ukrajinského jazyka je pomerne priaznivá. Demografické ukazovatele však naznačujú
znepokojivý trend a Výbor expertov s obavami zaznamenal známky regresie vo vyučovaní predmetov
v ukrajinčine na základných a stredných školách.
O. Vzhľadom na osobitné postavenie českého jazyka a jeho blízkosť k slovenčine sa s používaním tohto
jazyka v praxi spája menej problémov.
P. A napokon, veľký počet záväzkov sa neplní v súvislosti s bulharčinou, chorvátčinou a poľštinou. Výbor
expertov potrebuje presnejší obraz o situácii týchto jazykov najmä tam, kde sú osoby hovoriace týmito
jazykmi prítomné v dostatočnom počte na účely záväzkov prijatých podľa časti III, a o skutočných
požiadavkách týchto osôb.

Slovenská vláda bola vyzvaná, aby sa k obsahu tejto správy vyjadrila v súlade s článkom 16.3 charty. Jej
vyjadrenia sú pripojené v prílohe II.
Na základe tejto správy a zistení v nej obsiahnutých Výbor expertov predložil Výboru ministrov návrhy na
vypracovanie odporúčaní pre Slovenskú republiku. Zároveň zdôraznil, že je nutné, aby slovenské orgány
okrem týchto všeobecných odporúčaní prihliadali aj na podrobnejšie pripomienky obsiahnuté v texte správy.
Na svojom 998. zasadnutí dňa 21. februára 2007 Výbor ministrov prijal odporúčanie adresované Slovenskej
republike, ktoré obsahuje časť B tohto dokumentu.

129

Odporúčanie

Príloha I: Ratifikačná listina

Slovensko:

Vyhlásenie obsiahnuté v splnomocnení udelenom generálnemu tajomníkovi v čase podpisu tohto dokumentu
dňa 20. februára 2001 – or. anglicky, a potvrdené pri odovzdávaní ratifikačnej listiny dňa 5. septembra 2001
– or. anglicky.
Slovenská republika vyhlasuje, že prijatú chartu bude uplatňovať v súlade s Ústavou Slovenskej republiky a
príslušnými medzinárodnými dohovormi, ktoré zaručujú rovnosť občanov pred zákonom bez ohľadu na ich
pôvod, rasu, náboženstvo alebo národnosť, s cieľom podporovať európske jazykové dedičstvo bez ujmy na
používaní štátneho jazyka.
Časová platnosť: 1/1/2002 Predchádzajúce vyhlásenie sa vzťahuje na článok (články): -

Vyhlásenie obsiahnuté v splnomocnení udelenom generálnemu tajomníkovi v čase podpisu tohto dokumentu
dňa 20. februára 2001 – or. anglicky, a potvrdené pri odovzdávaní ratifikačnej listiny dňa 5. septembra 2001
– or. anglicky.
Slovenská republika vyhlasuje podľa článku 1 písm. b) charty, že pojem „územie, na ktorom sa používa
regionálny alebo menšinový jazyk”, sa vzťahuje na obce podľa nariadenia vlády Slovenskej republiky č.
221/1999 Z. z., ktorým sa vydáva zoznam obcí, v ktorých občania Slovenskej republiky patriaci k
národnostnej menšine tvoria najmenej 20% obyvateľstva, z 25. augusta 1999, a to vrátane uplatňovania
článku 10.
Časová platnosť: 1/1/2002 Predchádzajúce vyhlásenie sa vzťahuje na článok (články): 1, 10

Vyhlásenie obsiahnuté v splnomocnení udelenom generálnemu tajomníkovi v čase podpisu tohto dokumentu
dňa 20. februára 2001 – or. anglicky, a potvrdené pri odovzdávaní ratifikačnej listiny dňa 5. septembra 2001
– or. anglicky.
Podľa článku 3 ods. 1 charty „regionálnymi alebo menšinovými jazykmi” v Slovenskej republike sú jazyky:
bulharský, český, chorvátsky, maďarský, nemecký, poľský, rómsky, rusínsky a ukrajinský. Ustanovenia
charty sa budú v súlade s článkom 2 ods. 2 uplatňovať takto:
bulharský, chorvátsky, český, nemecký, poľský a rómsky jazyk:
článok 8, ods. 1 písm. a) bod iii; písm. b) bod iii; písm. c) bod iii; písm. d) bod iii; písm. e) bod ii; písm. f) bod
ii; písm. g); písm. h); písm. i);
článok 9, ods. 1 písm. a) body ii a iii; písm. b) body ii a iii; písm. c) body ii a iii; písm. d);
článok 10, ods. 1 písm. a) body iii a iv; ods. 2 písm. b); písm. c); písm. d); písm. f); písm. g); ods. 3 písm. c);
ods. 4 písm. a); písm. c); ods. 5;
článok 11, ods. 1 písm. a) bod iii; písm. b) bod ii; písm. c) bod ii; písm. d); písm. e); písm. i); písm. f) bod ii;
ods. 2; ods. 3;
článok 12, ods. 1 písm. a); písm. b); písm. c); písm. d); písm. e); písm. f), písm. g); ods. 2; ods. 3;
článok 13, ods. 1 písm. a); písm. b); písm. c); ods. 2 písm. c);
článok 14 písm. a);
článok 14 písm. b), len na český, nemecký a poľský jazyk.
rusínsky a ukrajinský jazyk:
článok 8, ods. 1 písm. a) bod ii; písm. b) bod ii, písm. c) bod ii, písm. d) bod ii, písm. e) bod ii, písm. f) bod ii;
písm. g); písm. h; písm. i);
článok 9, ods. 1 písm. a) bod ii/iii; písm. b) bod ii/iii; písm. c) bod ii/iii; písm. d); ods. 3;
130

Odporúčanie

článok 10, ods. 1 písm. a) body iii a iv; ods. 2 písm. b); písm. c); písm. d); písm. f); písm. g); ods. 3 písm. c);
ods. 4 písm. a); c); ods. 5;
článok 11, ods. 1 písm. a) bod iii; písm. b) bod ii; písm. c) bod ii; písm. d); písm. e) bod i; písm. f) bod ii; ods.
2; ods. 3;
článok 12, ods. 1 písm. a); písm. b); písm. c); písm. d); písm. e); písm. f), písm. g); ods. 2; ods. 3;
článok 13, ods. 1 písm. a); písm. b); písm. c); ods. 2 písm. c);
článok 14 písm. a);
článok 14 písm. b), len na ukrajinský jazyk.
maďarský jazyk:
článok 8, ods. 1 písm. a) bod i; písm. b) bod i; písm. c) bod i; písm. d) bod i; písm. e) bod i; písm. f) bod i;
písm. g); písm. h); písm. i);
článok 9, ods. 1 písm. a) bod ii/iii; písm. b) bod ii/iii; písm. c) bod ii/iii; písm. d); ods. 2 písm. a); ods. 3;
článok 10, ods. 1 písm. a) bod ii; ods. 2 písm. a); písm. b); písm. c); písm. d); písm. f); písm. g); ods. 3 písm.
b); písm. c); ods. 4 písm. a); písm. c); ods. 5;
článok 11, ods. 1 písm. a) bod iii; písm. b) bod ii; písm. c) bod ii; písm. d); písm. e) bod i; písm. f) bod i; ods.
2; ods. 3;
článok 12, ods. 1 písm. a); písm. b); písm. c); písm. d); písm. e); písm. f), písm. g); ods. 2; ods. 3;
článok 13, ods. 1 písm. a); písm. b); písm. c); ods. 2 písm. c);
článok 14 písm. a); písm. b).
Časová platnosť: 1/1/2002 Predchádzajúce vyhlásenie sa vzťahuje na článok (články): 2, 3

Vyhlásenie obsiahnuté v splnomocnení udelenom generálnemu tajomníkovi v čase podpisu tohto dokumentu
dňa 20. februára 2001 – or. anglicky, a potvrdené pri odovzdávaní ratifikačnej listiny dňa 5. septembra 2001
– or. anglicky.
Slovenská republika vyhlasuje, že článok 8 ods. 1 písm. e) bod i sa vzťahuje na prípravu pedagógov,
teológov, kultúrnych a osvetových pracovníkov bez ujmy na výučbe v štátnom jazyku s tým, že väčšina
predmetov vrátane profilových sa zabezpečuje v menšinovom jazyku pri rešpektovaní právnych noriem
Slovenskej republiky v oblasti vysokého školstva.
Časová platnosť: 1/1/2002 Predchádzajúce vyhlásenie sa vzťahuje na článok (články): 8

Vyhlásenie obsiahnuté v splnomocnení udelenom generálnemu tajomníkovi v čase podpisu tohto dokumentu
dňa 20. februára 2001 – or. anglicky, a potvrdené pri odovzdávaní ratifikačnej listiny dňa 5. septembra 2001
– or. anglicky.
Slovenská republika vyhlasuje, že článok 10 ods. 1 písm. a) bod ii, článok 10 ods. 2 písm. a) a článok 10
ods. 3 písm. b) sa budú interpretovať bez ujmy na používaní štátneho jazyka podľa Ústavy Slovenskej
republiky a v súlade s právnym poriadkom Slovenskej republiky.
Časová platnosť: 1/1/2002 Predchádzajúce vyhlásenie sa vzťahuje na článok (články): 10

Vyhlásenie obsiahnuté v splnomocnení udelenom generálnemu tajomníkovi v čase podpisu tohto dokumentu
dňa 20. februára 2001 – or. anglicky, a potvrdené pri odovzdávaní ratifikačnej listiny dňa 5. septembra 2001
– or. anglicky.
Slovenská republika vyhlasuje, že článok 12 ods. 1 písm. e) a článok 13 ods. 2 písm. c) možno použiť, ak
účinky jeho použitia neodporujú iným ustanoveniam právneho poriadku Slovenskej republiky o zákaze
diskriminácie občanov Slovenskej republiky v pracovnoprávnych vzťahoch na území Slovenskej republiky.
Časová platnosť: 1/1/2002 Predchádzajúce vyhlásenie sa vzťahuje na článok (články): 12, 13

131

Príloha II

Príloha II: Pripomienky slovenských orgánov

Vyjadrenie k Správe Výboru expertov o uplatňovaní Európskej charty regionálnych alebo menšinových
jazykov v SR

___________________________________________
Na základe ustanovenia článku 16, ods. 3 Európskej charty regionálnych alebo menšinových jazykov
(ďalej len „Charta“) Slovensko predkladá pripomienky k správe o uplatňovaní ustanovení Charty na
Slovensku:
Slovenská republika vyjadruje svoje uznanie práci Výboru expertov Rady Európy pri spracúvaní uvedenej
správy a oceňuje snahu o objektívne posúdenie praktického plnenia jednotlivých prijatých záväzkov
a spoluprácu s Výborom expertov počas návštevy Slovenska v septembri 2004. Slovensko prevzalo veľmi
ambiciózne záväzky, z hľadiska počtu vybratých ustanovení aj z hľadiska počtu vybratých jazykov. Je
pochopiteľné, že nie všetky otázky je možné vyriešiť v krátkom čase, respektíve ich realizácia nie je možná
okamžite. Slovenská republika bude i naďalej vytvárať pre uplatňovanie existujúcich medzinárodných
záväzkov zodpovedajúci právny rámec a podmienky pre ich praktickú implementáciu.
Výbor expertov navrhuje prehodnotenie 20% podielu osôb hovoriacich menšinovými jazykmi na populácii
obce, stanoveného ako hranica na používanie menšinových jazykov v úradnom styku. Posúdenie, čo
považuje štát ako zmluvná strana Charty za dostatočný počet odôvodňujúci uplatňovanie záväzku umožniť
používanie menšinového jazyka v úradnom styku je podľa nášho názoru výlučne právom štátu. K tejto
otázke sa Slovensko vráti v rámci prípravy druhej implementačnej správy.
Výkladová správa k Charte v článku 1 ods. b) uvádza: „územím, na ktorom sa používa regionálny alebo
menšinový jazyk sa rozumie geografická oblasť, v ktorej je tento jazyk výrazovým prostriedkom určitého
počtu ľudí, oprávňujúci prijatie rôznych ochranných a podporných opatrení“ sa rozumie územie, na ktorom sa
používa regionálny alebo menšinový jazyk v príznačnom rozsahu, hoci len menšinou, a ktoré korešponduje
s jeho historickou bázou. Pretože pojmy používané v charte sú v tomto ohľade flexibilné, je na každom štáte,
aby definoval precíznejšie v duchu charty, chápanie pojmu „územie regionálneho alebo menšinového
jazyka“, berúc do úvahy ustanovenia článku 7, odsek 1.b týkajúceho sa územia regionálnych a menšinových
jazykov. Kľúčový výraz v tomto ustanovení je „počet ľudí oprávňujúci prijatie rôznych ochranných a
podporných opatrení“. Autori charty sa vyhli stanoveniu presného percentuálneho vyjadrenia užívateľov
regionálneho alebo menšinového jazyka, na ktoré sa vzťahujú opatrenia stanovené v charte. Uprednostnili
ponechať riešenie na štátoch v rámci ducha charty.
Slovenská republika vo svojej deklarácii pri prijímaní Charty stanovila hranicu, ktorú považuje za
zodpovedajúcu vo vzťahu k uplatňovaniu záväzkov vyplývajúcich z článku 10 Charty. Táto hranica je
vyjadrená percentuálnym podielom 20% osôb patriacich k národnostným menšinám v obci. Slovenská
republika pritom brala do úvahy záujmy osôb patriacich k národnostným menšinám na používaní
menšinového jazyka v úradnom styku, situáciu jednotlivých menšinových jazykov a reálnu potrebu ich
ochrany pred zánikom, ale i úlohy, oprávnené záujmy, potreby, ekonomickú efektívnosť a iné kritériá zo
strany štátu.
Uvedený podiel vychádza jednak z vysokého počtu národnostných menšín na území Slovenskej republiky,
ich vysokého podielu na obyvateľstve Slovenskej republiky a súčasne zo stavu osídlenia Slovenskej
republiky, ktoré je charakterizované vysokým počtom obcí s malým počtom obyvateľstva.
V tejto súvislosti si dovoľujeme požiadať o zohľadnenie týchto argumentov a úpravu textu uvedeného
odporúčania Výboru expertov k tejto otázke.
K návrhu odporúčania prehodnotiť obmedzenia používania menšinových jazykov spôsobované
ustanoveniami zákona o štátnom jazyku si dovoľujeme upriamiť pozornosť na niekoľko významných faktov.
Prvým faktom je, že medzinárodná právna úprava v oblasti ochrany menšinových jazykov stanovuje štátom,
ktoré sú zmluvnými stranami príslušných medzinárodných právnych dokumentov zabezpečiť adekvátny
stupeň ochrany menšinových jazykov pred ich zánikom. Pritom nepredpokladá rovnaký rozsah používania
menšinových jazykov aký má štátny jazyk a nepredpokladá ani „zrovnoprávnenie“ týchto jazykov so štátnym
jazykom.

132

Odporúčanie

Ďalším faktom je, že rovnaký princíp a medzinárodný štandard rešpektuje i existujúca vnútroštátna
legislatíva SR, najmä Ústava SR čl. 6 a čl. 34 a ďalšie relevantné platné právne predpisy. Ústava SR je
základným zákonom a má najvyššiu právnu silu. Potom nasledujú ústavné zákony, ktorými je možné meniť
ústavu. Nižšiu právnu silu majú zákony. Tieto sú pritom medzi sebou rovnocenné. Prednosť pred zákonmi
SR môže mať iba Ústava SR, ústavné zákony alebo medzinárodná zmluva za podmienok ustanovených
Ústavou SR. Na to, aby bolo možné rozlíšiť, ktorý zákon je platný, resp. ktorý zákon sa pre daný prípad
použije platia v legislatíve všeobecné zásady, napr. zásada, že neskorší zákon mení zákon predchádzajúci
alebo zásada vzťahu všeobecného zákona k zákonu osobitnému. Zákon č. 270/1995 Z. z. o štátnom jazyku
upravuje postavenie slovenského jazyka ako štátneho jazyka na celom území SR. Tento zákon neupravuje
používanie menšinových jazykov, čo uvádza i osobitne v jednom zo svojich úvodných ustanovení (§1 ods.
4). V tejto súvislosti zákon č. 184/1999 Z. z. o používaní jazykov národnostných menšín má vo vzťahu
k zákonu č. 270/1995 Z. z. o štátnom jazyku postavenie osobitného zákona, teda „lex specialis“. To
znamená, že osobitný zákon sa uplatní vždy vtedy, ak nastane situácia, ktorú takýto osobitný zákon
predpokladá, a preto sa už nemôže použiť všeobecný zákon., teda „lex generalis“. Na to, aby platili
ustanovenia zákona o používaní menšinových jazykov nie je potrebné meniť ustanovenia zákona o štátnom
jazyku. Legislatívne a právne zásady platia v systéme právneho poriadku automaticky.
Okrem toho možno spomenúť fakt, že hodnotiaca správa Poradného výboru pre uplatňovanie Rámcového
dohovoru Rady Európy na ochranu národnostných menšín okrem iného uvádza pozitívne konštatovanie, že
v praxi nedochádza k obmedzovaniu uplatňovania jazykových práv osôb patriacich k národnostným
menšinám nepatričným výkladom zákona o štátnom jazyku z roku 1995.
Slovenská republika pri prijímaní Charty vo svojej deklarácii okrem iného uviedla, že bude aplikovať záväzky
vyplývajúce z Charty v súlade s Ústavou SR a bez obmedzenia povinnosti používania štátneho jazyka.
Podľa zásad medzinárodného zmluvného práva vyjadrených vo Viedenskom dohovore o zmluvnom práve
(1969), čl. 31 ods. 2 písm. b), každý dokument predložený jednou alebo viacerými stranami v spojitosti
s uzatvorením zmluvy a prijatý ostatnými stranami ako dokument majúci vzťah k zmluve sa použije na účel
výkladu zmluvy. Zmluva má byť vykladaná v dobrej viere, v súlade s obvyklým významom dávaným výrazom
v zmluve, v ich kontexte a v svetle predmetu a účelu zmluvy.
Vzhľadom na uvedené si dovoľujeme požiadať o vypustenie, prípadne úpravu formulácie odporúčania v tejto
otázke.
Výbor expertov konštatuje, že v oblasti justície je všeobecným problémom absencia osobitných právnych
noriem týkajúcich sa používania regionálnych alebo menšinových jazykov. Právo občanov hovoriacich
regionálnym alebo menšinovým jazykom používať svoj jazyk, aj keď rozumejú po slovensky, nie je podľa
Výboru expertov zaručené. Výbor expertov konštatuje, že možno existuje určitý stupeň používania
regionálnych alebo menšinových jazykov v praxi, a to kvôli priaznivým miestnym podmienkam, avšak
existuje potreba doplniť a zlepšiť legislatívny rámec v oblasti súdnictva.
V tejto súvislosti si dovoľujeme uviesť, že článok 9 charty jasne uvádza, že zmluvné strany sa zaväzujú v
súdnych obvodoch, v ktorých počet užívateľov regionálnych alebo menšinových jazykov sídliacich na tomto
území odôvodňuje prijatie nižšie uvedených opatrení, podľa situácie jednotlivých jazykov a za podmienky, že
využitie možností uvedených v tomto odseku nebude sudca pokladať za prekážku riadneho výkonu
súdnictva. Výkladová správa k tomuto bodu hovorí, že hoci účelom charty v tejto otázke je umožniť
používanie menšinových jazykov aj za hranice bežnej nevyhnutnosti, keď osoba ovláda štátny jazyk, na
druhej strane sa nejedná výlučne iba o aspekt ľudských práv, teda práva osôb vybrať si, či budú používať
pred súdom svoj menšinový alebo štátny jazyk a súčasnú povinnosť štátu zabezpečiť riadne uplatnenie tohto
práva. Cieľom charty je okrem toho dať aj štátom určitú možnosť rozhodnúť, či povolia využívanie tohto
práva a zároveň možnosť obmedziť jeho uplatňovanie iba na určité územné oblasti. Berúc do úvahy tento
záväzok v celej komplexnosti, sme toho názoru, že súčasné znenie legislatívy SR zodpovedá obsahu
záväzkov SR prijatých v charte a nepovažujeme za nutné legislatívu upravovať.
Vzhľadom na uvedené si dovoľujeme požiadať o vypustenie, prípadne úpravu formulácie odporúčania v tejto
otázke.
K odporúčaniu zabezpečiť ženám právo prijať alebo používať priezviská regionálnych alebo menšinových
jazykoch uvádzame, že právny poriadok Slovenskej republiky toto právo umožňuje. Podľa § 4a zákona NR
SR č.300/1993 Z. z. o mene a priezvisku v znení zákona č. 13/2006, ak je dieťa štátnym občanom aj iného
štátu, môže nadobudnúť priezvisko alebo priezviská v súlade s jeho právnym poriadkom alebo tradíciou.
V zmysle §6 ods.4 citovaného zákona sa zmena priezviska povolí vždy, ak štátny občan Slovenskej
republiky, o ktorého priezvisko ide, je aj štátnym občanom iného štátu a zmenou sa má dosiahnuť priezvisko
133

Odporúčanie

v tvare, ktorý je v súlade s právnym poriadkom a tradíciou tohto iného štátu. Ak je občanom iba Slovenskej
republiky tak správny orgán posúdi povolenie zmeny priezviska.
V zmysle ustanovenia §7 ods. 2 písm. d) zákona č. 300/1993 Z. z. o mene a priezvisku, povolenie na zmenu
priezviska nie je potrebné, ak ide o zmenu priezviska spočívajúcu v zápise ženského priezviska osoby inej
ako slovenskej národnosti bez koncovky slovenského prechyľovania. Takáto zmena sa v matrike vykonáva
na základe písomného vyhlásenia osoby, o ktorej meno alebo priezvisko ide, alebo jej zákonného zástupcu.
Podľa § 16 zákona NR SR č.154/1994 Z. z. o matrikách v znení neskorších predpisov sa ženské priezvisko
osoby inej ako slovenskej národnosti zapíše bez koncovky slovenského prechyľovania,
a) ak o to požiadajú rodičia pri zápise priezviska ich dieťaťa ženského pohlavia do knihy narodení podľa §
13 ods. 1 alebo osvojitelia pri zápise priezviska osvojeného dieťaťa, ak ide o osvojenie podľa osobitného
predpisu,
b) ak o to požiada žena pri zápise uzavretia manželstva do knihy manželstiev podľa § 14,
c) ak o to požiada žena v súvislosti so zápisom rozhodnutia o zmene priezviska podľa osobitného zákona.
Podľa § 19 citovaného zákona,
(1) Úradný výpis z knihy narodení (ďalej len "rodný list") obsahuje
a) názov dokladu a označenie matričného úradu, ktorý vyhotovuje doklad,
b) deň, mesiac, rok, miesto narodenia a rodné číslo dieťaťa,
c) meno a priezvisko dieťaťa,
d) pohlavie dieťaťa,
e) meno, priezvisko, rodné priezvisko, dátum a miesto narodenia, štátne občianstvo a rodné číslo rodičov,
f) deň, mesiac a rok vyhotovenia rodného listu, podpis s uvedením mena, priezviska a funkcie oprávnenej
osoby a odtlačok úradnej pečiatky matričného úradu.
(2) Úradný výpis z knihy manželstiev (ďalej len "sobášny list") obsahuje
a) názov dokladu a označenie matričného úradu, ktorý vyhotovuje doklad,
b) deň, mesiac, rok a miesto uzavretia manželstva,
c) meno, priezvisko, prípadne rodné priezvisko manželov a ich rodné čísla,
d) deň, mesiac, rok, miesto narodenia manželov,
e) meno, priezvisko, prípadne rodné priezvisko rodičov manželov,
f) dohodu manželov o priezvisku a dohodu o priezvisku ich spoločných detí; dohodnuté priezviská sa uvedú
v mužskom aj ženskom tvare,
g) deň, mesiac a rok vyhotovenia sobášneho listu, podpis s uvedením mena, priezviska a funkcie oprávnenej
osoby a odtlačok úradnej pečiatky matričného úradu.
(3) V rodnom liste osoby inej ako slovenskej národnosti, ktorej meno nebolo do 31. decembra 1993 zapísané
v matrike v jej materinskom jazyku, ale v slovenskom ekvivalente, sa uvedie v jej materinskom jazyku
latinkou, ak o to písomne požiada; o tejto skutočnosti sa v matrike urobí písomný záznam. Žiadosť musí
obsahovať vyhlásenie o národnosti žiadateľa. Všetky ďalšie úradné výpisy a potvrdenia sa vyhotovia s
takýmto tvarom mena.
(4) Osoba, ktorej meno je zapísané v matrike v inom ako slovenskom jazyku a neskorší výpis z matriky jej
bol vyhotovený s menom v slovenskom ekvivalente, môže požiadať o výpis z matriky s menom v pôvodnom
znení. Matričný úrad je povinný tejto žiadosti vyhovieť.
(5) Úradný výpis z knihy úmrtí (ďalej len "úmrtný list") obsahuje
a) názov dokladu a označenie matričného úradu, ktorý vyhotovuje doklad,
b) deň, mesiac, rok, miesto úmrtia a rodné číslo zomretého; posledný deň mesiaca úmrtia nájdenej zomretej
osoby, ktorej lekár určil len mesiac úmrtia, alebo posledný deň roka úmrtia nájdenej zomretej osoby, ktorej
lekár určil rok úmrtia,
c) meno, priezvisko, prípadne rodné priezvisko zomretého,
d) pohlavie, miesto trvalého pobytu zomretého,
e) deň, mesiac, rok a miesto narodenia zomretého,
f) deň, mesiac a rok vyhotovenia úmrtného listu, podpis s uvedením mena, priezviska a funkcie oprávnenej
osoby a odtlačok úradnej pečiatky matričného úradu.

134

Odporúčanie

(6) V rodnom liste alebo sobášnom liste ženy, ktorej sa tento úradný výpis týka, sa jej priezvisko uvedie bez
koncovky slovenského prechyľovania, ak o to písomne požiada; o tejto skutočnosti sa v matrike urobí
záznam. Všetky ďalšie úradné výpisy a potvrdenia o údajoch zapísaných v matrike sa vyhotovia s takýmto
tvarom priezviska. Písomná žiadosť podľa prvej vety sa založí do zbierky listín.
(7) Písomnú žiadosť podľa odsekov 3, 4 a 6 môžu podať, ak ide o neplnoletú osobu, jej rodičia.
(8) Na zapísanie zmeny tvaru mena a priezviska podľa odsekov 3, 4 a 6 v úradnom výpise sa nevzťahujú
ustanovenia osobitného zákona o zmene mena a zmene priezviska a tento úkon nepodlieha poplatkovej
povinnosti podľa osobitného zákona.
(9) Žiadosť o zapísanie ženského priezviska s koncovkou slovenského prechyľovania v úradnom výpise
vyhotovenom po tom, čo bolo uplatnené právo podľa odsekov 3, 4 a 6 alebo podľa § 16 sa považuje za
žiadosť o zmenu priezviska podľa osobitného zákona.
Uvedené odporúčanie je v Slovenskej republike plne realizované na základe zákona Národnej rady
Slovenskej republiky č. 154/1994 Z. z. o matrikách v znení neskorších predpisov a v tejto oblasti nevyskytla
žiadna sťažnosť ani pripomienka.
V tejto súvislosti si dovoľujeme požiadať o vypustenie uvedeného odporúčania Výboru expertov k tejto
otázke.
V súvislosti s návrhom odporúčania Výboru expertov k otázke pretrvávajúcich prípadov neodôvodneného
zaraďovania rómskych detí do špeciálnych škôl uvádzame, že v školskom systéme Slovenskej republiky
neexistujú etnicky orientované školy ani školy, ktoré by boli akokoľvek segregované od hlavného
vzdelávacieho systému. Sieť špeciálnych škôl zabezpečuje vzdelávanie žiakov so špeciálnymi výchovnovzdelávacími potrebami, ktorým ich postihnutie nedovoľuje vzdelávať sa v ostatných školách. Vzdelanie
získané v špeciálnych školách (napr. školy pre zrakovo postihnutých, pre sluchovo postihnutých, pre telesne
postihnutých atď.) okrem vzdelania získaného v špeciálnych školách pre žiakov s mentálnym postihnutím je
rovnocenné so vzdelaním získaným na základných a stredných školách.
Prijímanie žiakov do špeciálnych škôl upravuje vyhláška Ministerstva školstva Slovenskej republiky č.
212/1991 Zb. o špeciálnych školách v znení neskorších predpisov. Podľa § 14 ods. 2 tejto vyhlášky o prijatí
rozhoduje riaditeľ školy na základe návrhu odbornej komisie (ktorej členmi je psychológ, špeciálny pedagóg
a ďalší odborníci) a so súhlasom zákonného zástupcu žiaka. Ak dochádza k prípadom nesprávneho
prijímania detí, znamená to, že dochádza k porušovaniu legislatívy alebo ide o nedostatky v diagnostikovaní
detí. Častým dôvodom zaraďovania rómskych detí špeciálnych základných škôl od 1. ročníka je, že v obci je
k dispozícii iba špeciálna základná škola a rodičia detí odmietajú ich cestovanie do vedľajšej obce. Určitá
časť rómskych rodičov preferuje, aby ich dieťa navštevovalo špeciálnu základnú školu z ekonomických
dôvodov (napr. nižšie náklady na cestovanie do blízkej špeciálnej školy, finančné zvýhodnenie týchto škôl),
ale aj z psychologických a sociálnych dôvodov (rodič chce, aby dieťa chodilo tam, kde jeho starší súrodenec,
prípadne iné rómske deti; nechce, aby dieťa chodilo niekam, kde sa bude musieť hanbiť za horšiu úroveň
ošatenia atď.). Ako problém sa javí i postoj rodičov detí k nadobúdaniu vzdelania. Najmä u sociálne slabších
vrstiev rómskeho obyvateľstva je štandardom neposkytovanie podpory deťom smerujúcej k umožneniu
dosiahnutia čo najvyššieho stupňa vzdelania. Istý problém vzniká aj v súvislosti s priestorovým umiestnením
špeciálnych škôl. Na Slovensku sa nachádza 138 špeciálnych škôl, ktoré nemajú špecifické zameranie na
konkrétnu poruchu. Najviac (po 24) v Prešovskom a Košickom kraji, kde je aj najväčšia koncentrácia
rómskeho obyvateľstva. Mnohé zo základných špeciálnych škôl sú v malých obciach s pomerne veľkými
rómskymi osídleniami.
Ako súčasť projektu Phare SR0103.01 „Reintegrácia sociálne znevýhodnených detí zo špeciálnych
základných škôl do štandardných základných škôl“ boli vypracované psychodiagnostické metodiky Test
školskej spôsobilosti a RR screening, na tvorbe ktorých sa podieľali pracovníci Výskumného ústavu detskej
psychológie a patopsychológie (ďalej len „VÚDPaP“).
Ku každému testu sa v rámci projektu realizovali dva odborné semináre pre pracovníkov Pedagogickopsychologických poradní a pre učiteľov škôl zúčastnených vo výskumných overovaniach. Informácie
o projekte sa nachádzajú na stránke http://home.nextra.sk/vudpap/reintegracia/. Oba testy boli distribuované
do 67 pedagogicko-psychologických poradní v júni 2004. Priebežne bola v mesiacoch november december 2004 skúmaná práca s testami, ktoré boli aplikované na malých vzorkách detí zo sociálne
znevýhodneného prostredia s porovnaním s výsledkami dosiahnutými deťmi v iných bežne používaných
metodikách. VÚDPaP pripravuje podrobné štatistické a kvalitatívne vyhodnotenie získaných údajov
135

Odporúčanie

a spracovanie návrhov na ďalšie postupy v tomto smere do konca roku 2005. Aktivita sa premieta do
výskumnej úlohy P-93 Implementácia diferenciálno-diagnostickej metodiky pre rómskych žiakov do
poradenskej praxe.
Následkom limitovaného počtu testov neboli metodiky zaslané všetkým okresným pedagogickopsychologickým poradniam, ale vybraným v tých lokalitách, v ktorých je vysoká koncentrácia sociálne
znevýhodnených rómskych detí a kde existujú ťažkosti v oblasti komunikácie. MŠ SR v apríli 2005
zabezpečilo dotlač a distribúciu týchto testov tak, že všetky pedagogicko-psychologické poradne už ich majú
a tam kde je vysoká koncentrácia sociálne znevýhodnených rómskych detí ich majú v dostatočnom počte.
MŠ SR vydalo Metodické usmernenie č. 12/2005-R z 20. júla 2005, ktorým sa upravuje postup pedagogickopsychologických poradní pri posudzovaní školskej spôsobilosti detí zo sociálne znevýhodneného prostredia
pri prijímaní do 1. ročníka ZŠ.
Na základe všeobecne záväzných právnych predpisov v školstve a s využitím nových diagnostických testov
by sa nemalo stať, aby dieťa bez mentálneho postihnutia bolo neoprávnene prijaté do špeciálnej základnej
školy pre žiakov s mentálnym postihnutím.
Od 10. februára 2006 nadobudlo účinnosť Metodické usmernenie č. 3/2006 k realizácii školskej integrácie
žiakov so špeciálnymi výchovno-vzdelávacími potrebami v základných školách a v stredných školách, ktoré
prijalo MŠ SR dňa 24. januára 2006. Podľa tohto usmernenia postupujú základné školy, stredné školy
a poradenské zariadenia, ktoré zabezpečujú školskú integráciu žiakov so špeciálnymi výchovnovzdelávacími potrebami alebo sa na nej podieľajú. Usmernenie konkretizuje príslušné ustanovenia
školského zákona týkajúce sa žiakov so špeciálnymi výchovno-vzdelávacími potrebami.
Od 1. januára 2006 nadobudlo účinnosť Metodické usmernenie č. 12/2005, ktorým sa upravuje postup
pedagogicko-psychologických poradní pri posudzovaní školskej spôsobilosti detí zo sociálne
znevýhodneného prostredia pri prijímaní do 1. ročníka základnej školy prijaté MŠ SR dňa 20. júla 2005. Toto
usmernenie upravuje postup pedagogicko-psychologických poradní pri posudzovaní školskej spôsobilosti
detí pochádzajúcich zo sociálne znevýhodneného prostredia po dovŕšení šiesteho roku veku pri prijímaní do
1. ročníka základnej školy. Deti, u ktorých sa pri zápise do 1. ročníka základnej školy zistili výrazné
nedostatky v oblasti komunikácie vo vyučovacom jazyku školy, je potrebné vyšetriť individuálnymi
psychologickými metodikami, za účelom zistenia možností ich zaškolenia a zabezpečenia vhodných
podmienok pre ich vzdelávanie.
Zistenie zníženej úrovne psychosociálneho vývinu dieťaťa alebo nedostatočné ovládanie vyučovacieho
jazyka školy je dôvod na predloženie návrhu príslušnému orgánu štátnej správy v školstve, ktorý so
súhlasom zákonného zástupcu dieťaťa rozhodne o jeho zaradení do nultého ročníka základnej školy.
Identifikované oblasti zaostávania dieťaťa umožňujú jeho začlenenie do špecifických stimulačných
programov organizovaných pedagogicko-psychologickou poradňou.
Ak sa diagnostickými vyšetreniami dieťaťa zo sociálne znevýhodneného prostredia vylúči mentálne
postihnutie dieťaťa, pedagogicko-psychologická poradňa takéto dieťa nenavrhuje na prijatie do špeciálnej
základnej školy.
Vláda Slovenskej republiky si uvedomuje, že zlepšenie vzdelanostnej úrovne Rómov vrátane eliminácie
neodôvodneného umiestňovania rómskych detí do špeciálnych škôl je kľúčom k riešeniu problémov
príslušníkov rómskych komunít aj v iných oblastiach. Otázke výchovy a vzdelávania rómskych detí sú
špecificky venované viaceré koncepčné a programové dokumenty, ktoré sú v hodnotiacej správe uvedené.
Urýchlenie implementácie kurikula rómskeho jazyka je možné len za predpokladu existencie dostatočného
počtu pedagógov vyučujúcich v rómskom jazyku a dokončenia projektu Štátneho pedagogického ústavu
o verifikácii efektívnosti kurikula rómskeho jazyka, literatúry a rómskych reálií v základných a stredných
školách.
Podmienky pre vyučovanie v materinskom rómskom jazyku sú vytvorené prostredníctvom MŠ SR
schválených experimentálnych overovaní do roku 2009 realizovaných Štátnym pedagigickým ústavom,
zameraných na overovania učebných plánov, tvorby učebných osnov a vzdelávacích štandardov predmetov
rómsky jazyk a literatúra a predmet rómske reálie pre ZŠ, gymnázia s osemročných štúdiom a pre stredné
školy:
Experimentálna verifikácia efektívnosti kurikula rómskeho jazyka a literatúry v základných a stredných
školách schváleného MŠ SR dňa 14.4.2003 pod číslom 1999/2003-44. Experimentálne overovanie kurikula
predmetu rómske reálie na II. stupni základných a na stredných škôl schváleného MŠ SR pod číslom CD2004-5211/18824-3:097 zo dňa 15.4.2004. Štátny pedagogický ústav realizuje projekt s podporou
136

Odporúčanie

Európskeho sociálneho fondu „Zvýšenie kvalifikačného potenciálu príslušníkov rómskej komunity zavedením
nového študijného zamerania – romistika do systému vzdelávania stredných škôl“
Na zabezpečenie výučby rómskeho materinského jazyka v základných a stredných školách boli MŠ SR
schválené „Dočasné vyrovnávacie opatrenia s cieľom pripraviť dostatočný počet pedagógov vyučujúcich
v rómskom jazyku“ pod číslom CD-2004-7613/14980-1:097 zo dňa 28.6.2004, ktoré v súčasnosti realizuje
Štátny pedagogický ústav. Dostupné sú na internetovej stránke MŠ SR www.minedu.sk – regionálne
školstvo – oddelenie výchovy a vzdelávania rómskych komunít. Prvých 30 frekventantov obdržalo v marci
2005 akreditáciu odovzdávanú ministrom školstva SR. Čiastkové vyhodnotenie úspešnosti realizácie
projektu prebieha každoročne prostredníctvom Výročných správ Štátneho pedagogického ústavu – gestora
experimentu.
V prípravnej fáze projektu sa konali odborné semináre a školenia, ktorých cieľom a úlohou bolo: dohodnúť
postup prác realizácie projektu, určiť limity pre tvorbu učebných plánov, konzultovať obsahovú stránku
pilotnej fázy projektu, konzultácie s odbornými gestormi projektu z vysokých škôl (Filozofická fakulta UK
Praha, Katedra rómskej kultúry Nitra), vytvorenie archívu dokumentov a príprava vzdelávacích aktivít pre
riešiteľov a realizátorov projektu.
Významnou aktivitou v prípravnej fáze projektu bol aj Medzinárodný seminár v Štrasburgu v máji 2003, na
ktorom sa zúčastnili experti z 19 európskych krajín a Rady Európy. Seminára sa zúčastnil aj zástupca
Štátneho pedagogického ústavu – koordinátor projektu. Cieľom seminára bolo posúdenie postavenia Rómov
v účastníckych krajinách a stavu vzdelávania rómskych detí a mládeže, používanie rómskeho jazyka ako
materinského, druhého, resp. cudzieho jazyka vo vzdelávacích inštitúciách, využívanie rómskych reálií
(literatúry, hudby, kultúry...) pri výchove a vzdelávaní rómskych detí a mládeže, stav vo vydávaní učebníc,
učebných, didaktických a metodických materiálov, príprava a vzdelávaní učiteľova výskum jazyka.
Úspešne sú už niekoľko rokov na Slovensku implementované projekty nultých ročníkov (projekt pre deti zo
sociálne znevýhodneného prostredia, ktorý v dvojročnom cykle umožňuje zvládnutie učiva 1. ročníka
základnej školy) a projekt asistent učiteľa pri výchove a vzdelávaní detí a žiakov so špeciálnymi výchovnovzdelávacími potrebami v predškolských zariadeniach, v základných školách a v špeciálnych základných
školách..
Dovoľujeme si reagovať na odporúčanie Výboru expertov v časti II správy v bode č. 55, kde vyzýva
Slovenskú republiku podporiť založenie kultúrnej organizácie Rusínov. Takáto kultúrna organizácia existuje
už od roku 1990 a jej názov je „Rusínska obroda“. Má dvanásť okresných a mestských organizácií, vydáva
mesačník InfoRusín. Každoročne organizuje vyše 50 kultúrnych akcií. Rusínska obroda má zástupcu aj
v Rade vlády SR pre národnostné menšiny a etnické skupiny, ktorá je poradným, iniciatívnym a
koordinačným orgánom vlády SR pre oblasť štátnej národnostnej politiky. Popri Rusínskej obrode však
existujú aj ďalšie rusínske organizácie, ako napríklad Združenie inteligencie Rusínov Slovenska v Bratislave,
Spolok Rusínskej mládeže na Slovensku, Spolok rusínskych spisovateľov, Divadlo Alexandra Duchnoviča,
Nadácia Drevené chrámy pod Duklou, Múzeum moderného umenia Andyho Warhola, Rusínske obce pod
Duklou, Rusínske bratstvo na Slovensku.
Vláda SR si je vedomá multietnického charakteru slovenskej spoločnosti, preto sa vo svojom programovom
vyhlásení z novembra 2002 zaviazala bojovať proti všetkým formám intolerancie a v praxi realizovať už
schválenú dikciu Európskej charty regionálnych alebo menšinových jazykov. Bola vypracovaná pracovná
verzia návrhu zákona o financovaní kultúry národnostných menšín a návrhu zákona o národnostných
menšinách.
Vláda SR sa ďalej zaviazala garantovať občianske slobody a všestranný rozvoj ľudských práv ako aj bojovať
proti všetkým formám intolerancie. Na zabezpečenie týchto aktivít pravidelne schvaľuje Akčný plán
predchádzania všetkým formám diskriminácie, rasizmu, xenofóbie, antisemitizmu a ostatným prejavom
intolerancie, ktorý je jediným komplexným a systematickým nástrojom vlády SR v oblasti predchádzania
diskriminácie a intolerancie s cieľom naplniť vnútroštátne i medzinárodné požiadavky na vytváranie
tolerantného a demokratického štátu, rozvoja multikultúrneho charakteru spoločnosti, zvýšenia tolerancie a
predchádzania všetkým formám diskriminácie prostredníctvom rôznych aktivít príslušných rezortov,
mimovládnych organizácií a ďalších subjektov zaoberajúcich sa touto problematikou. V rámci napĺňania
programu Akčného plánu sa vláda SR zúčastňuje na realizácii viacerých aktivít mimovládnych organizácií
a štátnych orgánov v záujme zabezpečenia rozvoja multikultúrnej spoločnosti a lepšieho porozumenia
a poznania sa skupín obyvateľstva hovoriacich menšinovými jazykmi s väčšinovou slovensky hovoriacou
populáciou. Podujatia takéhoto charakteru prispievajú k rozvoju a poznaniu rozmanitosti kultúr jednotlivých

137

Odporúčanie

národnostných menšín, a tým k prehlbovaniu tolerancie, k vytváraniu multikultúrneho prostredia ako aj
k podpore procesu inklúzie do väčšinovej spoločnosti.

138

Odporúčanie

B.
Odporúčanie Výboru ministrov Rady Európy o uplatňovaní
charty na Slovensku
Odporúčanie RecChL(2007)1
Výboru ministrov
o uplatňovaní Európskej charty regionálnych alebo menšinových jazykov
Slovenskou republikou
Prijal Výbor ministrov dňa 21. februára 2007
na 998. zasadnutí zástupcov ministrov

Výbor ministrov
v súlade s článkom 16 Európskej charty regionálnych alebo menšinových jazykov,
so zreteľom na vyhlásenia predložené Slovenskou republikou dňa 9. apríla 2001,
s prihliadnutím na hodnotenie Výboru expertov pre chartu o uplatňovaní charty Slovenskou
republikou,
s prihliadnutím na pripomienky slovenských orgánov k obsahu správy Výboru expertov,
majúc na pamäti, že toto hodnotenie sa zakladá na informáciách, ktoré poskytla Slovenská republika
vo svojej národnej správe, dodatočných informáciách poskytnutých slovenskými orgánmi,
informáciách od organizácií a združení právoplatne založených v SR a informáciách, ktoré Výbor
expertov získal počas návštevy,
odporúča, aby slovenské orgány zohľadnili všetky pripomienky Výboru expertov a aby prednostne:
1.
zdokonalili a doplnili legislatívny rámec z hľadiska povinností, ktoré SR prijala ratifikáciou
charty, a najmä aby:
- prehodnotili podmienku, že na uplatňovanie záväzkov v oblasti správy musia osoby
hovoriace regionálnym alebo menšinovým jazykom tvoriť najmenej 20% obyvateľstva obce,
- prehodnotili obmedzenia pri používaní regionálnych alebo menšinových jazykov vyplývajúce
zo zákona o štátnom jazyku,
- zrušili obmedzenia práva používať regionálne alebo menšinové jazyky v súdnom konaní,
- zaručili ženám právo prijímať alebo používať priezviská v regionálnych alebo menšinových
jazykoch;
2.
zlepšili poskytovanie vyučovania v regionálnych alebo menšinových jazykoch, najmä pokiaľ
ide o prípravu učiteľov, a zriadili orgán poverený monitorovaním prijatých opatrení a dosiahnutého
pokroku;
3.
zlepšili zastúpenie všetkých regionálnych alebo menšinových jazykov vo vysielacích aj
tlačových médiách;
4.
podporovali povedomie a toleranciu voči regionálnym alebo menšinovým jazykom a kultúram,
ktoré tieto jazyky reprezentujú, ako neoddeliteľnej súčasti kultúrneho dedičstva Slovenska vo
všeobecných osnovách na všetkých stupňoch vzdelávania a v médiách;
5.

pokiaľ ide o rómsky jazyk:

139

Odporúčanie

-

6.

zabezpečili vyučovanie rómskeho jazyka všade tam, kde je dopyt, a informovali rómskych
rodičov o tejto možnosti,
urýchlili zavedenie učebných osnov na výučbu rómskeho jazyka,
bezodkladne zrušili prax neodôvodneného umiestňovania rómskych detí do škôl pre deti
s osobitnými potrebami;
prijali opatrenia na zabezpečenie vzdelávania v rusínskom jazyku na všetkých stupňoch.

140

