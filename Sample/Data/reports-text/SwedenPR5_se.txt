Sveriges rapport till Europarådet
om den europeiska stadgan om
landsdels- eller minoritetsspråk
Rapport avgiven i enlighet med stadgans artikel 15,
femte rapporten

Förord
Att stärka skyddet för de nationella minoritetsspråken och de nationella
minoriteterna utgör en central del av Sveriges systematiska arbete för de
mänskliga rättigheterna på nationell nivå. Sedan Sverige överlämnade den
fjärde rapporten i oktober 2010 har arbetet med minoritetspolitiken
fortsatt att stärkas. Vi ser att kunskapen om de nationella minoriteterna
och deras språk ökar i samhället och samtidigt ökar viljan och intresset
hos de nationella minoriteterna att stärka sina språk och rättigheter.
Arbetet för de mänskliga rättigheterna är dock en ständigt pågående
process. Trots den betydande ambitionshöjningen som skett de senaste
åren återstår nämligen mycket arbete innan minoritetspolitiken får fullt
genomslag på lokal, regional och nationell nivå. Situationer och
omständigheter förändras och nya brister eller behov kan uppstå och då
kan nya åtgärder och arbetsformer komma att krävas.
Europarådets övervakningsprocess är ett viktigt verktyg för arbetet med
att följa upp, utvärdera och utveckla skyddet för de nationella
minoritetsspråken som en del av Sveriges minoritetspolitik.
Sverige avger härmed sin femte rapport om åtgärder som har vidtagits
fram till den 1 september 2013 för att uppfylla åtagandena enligt
Europarådets europeiska stadga om landsdels- eller minoritetsspråk.

Stockholm september 2013

Erik Ullenhag
Integrationsminister och statsråd ansvarigt för minoritetspolitiken

2

Innehållsförteckning

Del I.............................................................................................................................................. 4
Inledande kommentarer ................................................................................................................ 4
Särkilda insatser ........................................................................................................................... 4
Minoritetslag och uppföljning .............................................................................................. 4
Ändring i grundlagen ........................................................................................................... 5
En samordnad och långsiktig strategi för romsk inkludering 2012-2032 ............................ 5
Åtgärder vidtagna med anledning av Ministerkommitténs rekommendationer ........................... 6
Redovisning av utvecklingen avseende de allmänna bestämmelserna, del I, med anledning av
Expertkommitténs frågor och rekommendationer ...................................................................... 11
DEL II Redovisning av utvecklingen under del II av konventionen ................................... 17
DEL III Redovisning av utvecklingen under del III av konventionen ................................ 30
Språk: SAMISKA, FINSKA och MEÄNKIELI ........................................................................ 30
Artikel 8 – Utbildning ...................................................................................................... 30
Artikel 9 – Rättsväsendet ................................................................................................. 40
Artikel 10 – Förvaltningsmyndigheter och samhällsservice ........................................ 41
Artikel 11 – Massmedia ................................................................................................... 46
Artikel 12 – Kulturell verksamhet och kulturella inrättningar ................................... 50
Artikel 13 – Ekonomiska och sociala förhållanden ....................................................... 53
Artikel 14 – Utbyte över gränserna ................................................................................ 53
BILAGOR ................................................................................................................................. 54
Bilaga 1 Ratificerade artiklar ..................................................................................................... 54
Bilaga 2 Författningsbilaga ........................................................................................................ 56
Regeringsformen .............................................................................................................. 56
Lag (2009:724) om nationella minoriteter och minoritetsspråk .................................. 56
Språklag (2009:600) ......................................................................................................... 60
Diskrimineringslag (2008:567) ........................................................................................ 62
Socialtjänstlagen (2001:453) ............................................................................................ 87
Lag (2008:962) om valfrihetssystem ............................................................................... 87
Lag (1988:950) om kulturminnen m.m. ......................................................................... 95
Sametingslagen (1992:1433) ............................................................................................ 95
Skolförordningen (2011:185) ........................................................................................... 95
Skollagen (2010:800) ........................................................................................................ 98
Hälso- och sjukvårdslag (1982:763) ................................................................................ 99
Bilaga 3 Karta över förvaltningsområde för finska (blå), samiska (röd) och meänkieli (gul) . 100

3

Del I

Inledande kommentarer

Sveriges femte rapport till Europarådet om den europeiska stadgan om
landsdels- eller minoritetsspråk, avgiven i enlighet med stadgans artikel
15, följer den reviderade dispositionen för periodiska rapporter, vilka
antogs av Ministerkommittén under kommitténs 1056:e möte den 6 maj
2009. Särskild uppmärksamhet har ägnats åt de frågor som
Expertkommittén belyste i sin fjärde utvärderingsrapport ECRML (2011) 4.
För redovisningen av del III har regeringen valt redovisningsalternativ B.
För att undvika att upprepa information som angivits i tidigare rapporter
har regeringen valt att, gällande åtaganden där inga relevanta förändringar
har skett sedan regeringens fjärde rapport, istället hänvisa till dessa
rapporter. Detsamma gäller de åtaganden Expertkommittén i sin rapport
ansåg inte gav upphov till en reviderad bedömning eller en annan
framställning av genomförandet.
Regeringen vill inleda den femte rapporten med att fästa Europarådets
uppmärksamhet på några särskilda insatser som har betydelse för
utvecklingen inom området sedan den fjärde rapporten. Därefter följer en
redovisning av de åtgärder som har genomförts för att uppfylla
Ministerkommitténs och expertkommitténs rekommendationer. Efter det
sker en redovisning av utvecklingen under respektive artikel.
Särkilda insatser

Minoritetslag och uppföljning
Lagen (2009:724) om nationella minoriteter och minoritetsspråk
tillförsäkrar de fem nationella minoriteterna i Sverige ett grundläggande
skydd. Grundskyddet utgör en minimistandard för minoritetsarbetet i
Sverige.
Utöver grundskyddet finns en förstärkt skydd för tre av de nationella
minoritetsspråken, finska, samiska och meänkieli. Det förstärkta
minoritetsskyddet inom de språkliga förvaltningsområdena för finska,
meänkieli respektive samiska syftar till att höja minoritetsspråkens status,
synliggöra språken samt öka samhällsservicen på minoritetsspråken.
Sedan 2010 har kommuner och landsting efter ansökan till regeringen
möjlighet att få anslutas till förvaltningsområdet för meänkieli, samiska
eller finska. För de merkostnader som de ökade skyldigheterna enligt
lagen innebär uppbär kommuner och landsting statsbidrag. Sveriges
beslut om en fortsatt utvidgning av förvaltningsområdena innebär att det
förstärkta minoritetsskyddet för minoritetsspråken har ökat från sju
kommuner och ett landsting 2009 till 64 kommuner och tolv landsting
2013. För mer information se under artikel 7.1.b.

4

Länsstyrelsen i Stockholms län och Sametinget ansvarar för uppföljningen
av tillämpningen av lagen om nationella minoriteter och minoritetsspråk
och rapporterar årligen till regeringen. Den årliga uppföljningsrapporten
är i likhet med Europarådets övervakningsprocess ett viktigt verktyg för
att följa upp, utvärdera och utveckla skyddet för de nationella
minoritetsspråken.
Budgetanslaget för minoritetspolitiken uppgick 2009 till 10 miljoner SEK
per år och höjdes från och med 2010 till 80 miljoner SEK per år. 2011–2012
uppgick anslaget till dryga 85 miljoner SEK per år och från och med 2013
uppgår det till drygt 108 miljoner SEK per år, varav drygt 11 miljoner SEK
för särskilda insatser för den romska minoriteten.
Ändring i grundlagen
Samerna är sedan tidigare erkända som urfolk och nationell minoritet i
Sverige. Sedan den 1 januari 2011 (SFS 2010:1408) omnämns även det
samiska folket särskilt i regeringsformen (se 1 kap. 2 § sjätte stycket
regeringsformen). Därmed har det tydliggjorts att det samiska folket intar
en särställning bland de nationella minoriteterna i Sverige. Ett tidigare
målsättningsstadgande har samtidigt ersatts med en förpliktelse för det
allmänna att främja det samiska folkets och andra etniska, språkliga och
religiösa minoriteters möjligheter att behålla och utveckla ett eget kulturoch samfundsliv.
En samordnad och långsiktig strategi för romsk inkludering 2012-2032
Regeringen beslutade den 16 februari 2012 om en samordnad och
långsiktig strategi för romsk inkludering 2012–2032. Den tjugoåriga
strategin ska ses som en förstärkning av minoritetspolitiken. Det
övergripande målet för den tjugoåriga strategin är att den rom som fyller
20 år 2032 ska ha likvärdiga möjligheter i livet som den som är icke-rom.
Regeringen har utöver de ordinarie medel som finns för de nationella
minoriteterna avsatt 46 miljoner kronor under 2012–2015 för åtgärder
inom ramen för strategin för romsk inkludering. Kultur och språk är ett av
strategins sex prioriterade områden. I strategin konstateras bland annat
vikten av att romers kultur och språk synliggörs, bevaras och utvecklas i
enlighet med det fastlagda målet för den nationella minoritetspolitiken.

5

Åtgärder vidtagna med anledning av Ministerkommitténs
rekommendationer

1. Att stärka utbildningen när det gäller samtliga minoritetsspråk
genom att anta en övergripande och strukturerad strategi som utgår
från såväl de minoritetsspråkstalandes behov som situationen för
respektive språk.
Regeringen har sedan senaste rapporten genomfört insatser för att stärka
utbildningssituationen i minoritetsspråken.
Sedan den senaste rapporteringsomgången har utbildningen på förskoleoch grundskolenivå genomgått en rad reformer. En ny skollag (2010:800),
en ny skolförordning (2011:185) och en ny läroplan (Lgr11) reglerar numera
skolområdet. Dessa reformer har krävt stora insatser från regeringens och
berörda myndigheters sida.
Regeringen har gett vissa lärosäten i uppdrag att ansvara för utbildning i
minoritetsspråken. I det svenska systemet ges sådana uppdrag endast i
särskilda fall för att säkerställa att utbildningen kommer till stånd.
Se även svar under rekommendation nr. 4 och under artikel 8.1.h.
2. Att se till att ”modersmålsundervisningen” uppfyller de krav som
anges i konventionen och erbjuder en genuin och adekvat
språkundervisning som gör att eleverna kan uppnå fullt utvecklad
kompetens i de berörda språken.
Rätten till modersmålsundervisning i de nationella minoritetsspråken
omfattas av lägre krav än övrig modersmålsundervisning. För dessa språk
krävs inte att språket ska vara ett dagligt umgängesspråk i hemmet eller
att ett visst antal elever begär modersmålsundervisning. Kravet på att
eleven ska ha grundläggande kunskaper i språket för att erbjudas
modersmålsundervisning gäller dock även för elever som begär att få
undervisning i modersmål i ett nationellt minoritetsspråk.
Det är respektive huvudman som beslutar om och på vilket sätt elever ska
erbjudas modersmålsundervisning i det nationella minoritetsspråket.
Undervisningen som erbjuds ska uppfylla samma kvalitetsnormer och
krav som övrig undervisning i skolan. Huvudmannen ansvarar för att de
lokala förhållandena uppfyller den nationella regleringen.
Skolverket informerar genom olika insatser elever, vårdnadshavare,
huvudmän och skolpersonal om de rättigheter och skyldigheter som finns
på området, exempelvis genom informationsmaterial, både i tryckt form
och på Skolverkets hemsida samt på informationssidan
www.modersmal.net.

6

Bestämmelsen i skollagen om att elever ska ha grundläggande kunskaper
för att ha rätt till undervisning i sitt nationella minoritetsspråk är föremål
för översyn inom Regeringskansliet. Översynen beräknas vara klar under
hösten 2013. Resultatet av denna översyn kommer senare att ligga till
grund för bedömningen av hur frågan bäst hanteras och vilka eventuella
förändringar som kan komma att vara nödvändiga. Se även svar under
rekommendationerna 1 och 4.
3. Att öka utbudet av tvåspråkig undervisning för finska och samiska,
och se till att tvåspråkig undervisning erbjuds även för meänkieli.
Det finns möjlighet att bedriva tvåspråkig undervisning i årskurs 1–6.
Förordning (2003:306) om försöksverksamhet med tvåspråkig
undervisning i grundskolan ger huvudmän möjlighet att erbjuda
tvåspråkig undervisning i årskurs 7–9 även i andra språk än finska. Det är
kommunerna och de enskilda huvudmännen som ansvarar för hur de
organiserar sin verksamhet och vilken utbildning de erbjuder enligt de
nationella reglerna. Skolinspektionen har i en kvalitetsgranskning
(Rapport 2012:2) av bl.a. den tvåspråkiga undervisningen noterat att
skolhuvudmännen (i detta fall ofta kommunen) skulle behöva skaffa sig
bättre kunskap om elevernas språkbakgrund och hur tvåspråkig
undervisning kan organiseras för att undervisningsformen ska kunna öka i
omfattning.
Elevantalet i sameskolan, särskilt vid skolenheten i Kiruna, väntas öka de
närmaste åren. För att säkerställa att föräldrar ska kunna välja samisk
skola eller förskola till sina barn aviserade regeringen i
budgetpropositionen för 2013 att Sameskolstyrelsen tillförs medel för att
möjliggöra en utbyggnad av sameskolan i Kiruna och för att kunna
fortsätta bedriva befintlig verksamhet med de ökade kostnader som ett
större elevunderlag medför.
En ytterligare åtgärd för att stärka undervisningen i samiska är den
integrerade undervisningen som kommuner efter avtal med
Sameskolstyrelsen kan anordna även i årskurs 7–9. Sameskolstyrelsen får
sedan 2010 utökade medel på 1 miljon SEK per år från regeringen för att
utöka omfattningen av denna undervisning. Mer information om
integrerad samisk undervisning finns under punkterna 161 och 175.
4. Att skapa ett målinriktat lärarutbildningssystem med tillräckliga
resurser för samtliga minoritetsspråk.
Regeringen gav 2010 myndigheten Högskoleverket (HSV) i uppdrag att
föreslå åtgärder för hur Sverige på ett bättre sätt ska kunna uppfylla
åtagandena i Europarådets minoritetskonventioner när det gäller
tillgången på lärare som kan undervisa i och på de nationella
minoritetsspråken. I uppdraget ingick att göra en översyn av

7

högskoleutbildningar i de nationella minoritetsspråken. I maj 2011
rapporterade HSV uppdraget i rapporten Lärarförsörjningen för de
nationella minoriteterna – hur kan den tryggas? (Rapport 2011:14).
Rapporten remitterades till 72 remissinstanser.
Regeringen aviserade i budgetpropositionen för 2013 avsikten att ge vissa
lärosäten i uppdrag att ansvara för utbildning i minoritetsspråken. I
regleringsbrevet för 2013 fick utpekade lärosäten ett särskilt åtagande och
tilldelades ett nationellt ansvar och medel för att snarast bygga upp och
utveckla ämneslärarutbildning i respektive språk.
I arbetet med att bygga upp och utveckla ämneslärarutbildning ska
lärosätena ta hänsyn till de särskilda behov och förutsättningar som
språket har samt föra en dialog med berörd nationell minoritet. Lärosätet
ska samverka med berörda aktörer i Sverige och, när relevant, även med
aktörer i andra länder som har erfarenhet av arbete med berört språk.
Syftet är att utbildningen ska bedrivas i en sådan miljö och hålla en sådan
kvalitet som möjliggör att examenskraven enligt högskoleförordningens
(1993:100) bilaga 2 (examensordningen) uppfylls och att lärosätet därmed
kan få rätt att utfärda ämneslärarexamen i något eller några av språken
finska, samiska, meänkieli och romani chib. För personer med tillräckliga
kunskaper i ett språk kan en kompletterande pedagogisk utbildning
(KPU) om 90 högskolepoäng leda till ämneslärarexamen och därmed
legitimation och behörighet att undervisa i ämnet.
Av årsredovisningen ska framgå hur lärosätena arbetar med att bygga upp
och utveckla ämneslärarutbildningen i de ovan angivna
minoritetsspråken.
Regeringen kommer att utvärdera det särskilda åtagandet och avser att
följa
hur många ämneslärarexamina som utfärdas där minoritetsspråket ingår
som ett undervisningsämne.
Nationellt ansvar och anvisade medel för utveckling av ämneslärarexamen
i minoritetsspråk:
Lärosäte
Språk och avsatta SEK per år
Stockholms universitet
finska och meänkieli
2 500 000 SEK
Umeå universitet
samiska
2 000 000 SEK
Södertörns högskola
romani chib
2 000 000 SEK
Den 30 april 2013 beviljades Stockholms universitet tillstånd att utfärda
ämneslärarexamen med inriktning mot arbete i grundskolans årskurs 7–9 i
undervisningsämnet finska som modersmål.
Sedan 2007 har Lunds universitet ett särskilt åtagande för jiddisch, vilket
kommer att vara oförändrat. Åtagandet innebär att Lunds universitet varje

8

läsår ska erbjuda utbildning i jiddisch. Av årsredovisningen ska framgå
antalet erbjudna platser, antalet sökande samt antalet helårsstudenter och
helårsprestationer.Även andra lärosäten än de som erhåller särskilda
medel för utveckling av ämneslärarutbildning i minoritetsspråk kan i
regleringsbrevet ha i uppdrag att varje läsår erbjuda utbildning i ett viss
språk. Det är fallet för t. ex. Uppsala universitet som har i uppdrag att
varje läsår erbjuda utbildning i finska.
Utöver den långsiktiga satsningen på att bygga upp
ämneslärarutbildningar i minoritetsspråken har regeringen i augusti 2013
gett Statens skolverk i uppdrag att genomföra en särskild insats för att
förstärka tillgången på lärare i första hand samiska, finska och meänkieli. I
uppdraget ingår att se till att en lämplig utbildning anordnas och
genomförs i syfte att minst tolv personer blir verksamma som
modersmålslärare i de nationella minoritetsspråken. Skolverket ska i
arbetet med uppdraget bygga upp ett samarbete som möjliggör att även
kommuner, fristående skolor och andra på eget initiativ ska kunna öka
tillgången av modersmålslärare i minoritetsspråken genom att använda sig
av samma utbildningsmodell. Den utbildning som anordnas ska
huvudsakligen motsvara ordinarie lärarprogram med inriktning mot
grundskolan eller gymnasiet men ska anpassas till respektive persons
förkunskaper, behov och förutsättningar. En första rapport om uppdragets
genomförande ska ske till regeringen i november 2014.
Personer som tillhör de nationella minoriteterna omfattas även av de
satsningar som regeringen gör inom Lärarlyftet och Vidareutbildning av
lärare utan lärarexamen (VAL). Lärarlyftet syftar till att ge lärare med
lärarexamen möjlighet att komplettera för att bli behörig för all den
undervisning de bedriver. VAL innebär att verksamma lärare som saknar
en lärarexamen kan komplettera sin tidigare utbildning vid sju lärosäten
för att nå en examen. Utgångspunkten är att lärosätena ska tillgodoräkna
studenternas tidigare erfarenheter som lärare samt erbjuda
individualiserade utbildningar för att underlätta och förkorta studietiden
för den enskilda studenten.
5.

Att ta fram undervisnings- och inlärningsmaterial för samtliga
minoritetsspråk.

Genom den decentraliserade uppbyggnaden av skolväsendet har de
enskilda huvudmännen ansvar för det material de använder i
undervisningen. Detta gäller även för de nationella minoritetsspråken. I
Sverige har staten därmed inget generellt ansvar för läromedel. Då antalet
elever som deltar i modersmålsundervisningen i de nationella
minoritetsspråken är lägre än vad som i många avseenden är kommersiellt
gångbart har regeringen dock sett behovet av statliga insatser för att
mångfalden i undervisnings- och inlärningsmaterialet ska säkerställas.

9

Detta har gjorts genom fortsatta regeringsuppdrag till Sameskolstyrelsen
och Skolverket att producera material.
Inom ramen för regeringens strategi för romsk inkludering 2012–2032 har
Skolverket fått i uppdrag att främja utveckling och produktion av böcker
och andra lärverktyg för barn, unga och vuxna på samtliga varieteter av
romani chib. Arbetet har genomförts efter samråd med lärare i romani
chib och romska företrädare och kommer att resultera i nio olika typer av
skolmaterial som i princip ska färdigställas till höstterminen 2013.
Sameskolstyrelsen har under 2012 översatt och tryckt upp ett antal
arbetshäften på nord- och lulesamiska och en sydsamisk version är under
produktion. En lulesamisk läsebok är under produktion och en
skolordlista på nordsamiska håller på att färdigställas.
Staten kan därutöver informera förlagsbranschen, Svenska Läromedel och
Sveriges Läromedelsförfattares förbund om de synpunkter som erhålls för
att uppmärksamma förlagsbranschen på problem. Detta sker i dag i viss
grad genom dialog mellan myndigheter på lokal och nationell nivå å ena
sidan och branschen å andra sidan.
På webbplatsen Tema Modersmål har Skolverket även sammanställt
barnböcker, musik och andra resurser för flerspråkiga barn i förskolan.
Modersmålslärare har översatt och läst in böcker som barnen kan lyssna
på direkt från webben. Det finns även information om hur förskolor
arbetat med flerspråkigt material, lästips för pedagoger, länk till svenska
och internationella webbsidor och tips på hur man lånar/köper in
materialet. Flera av böckerna finns tillgängliga på finska, meänkieli och de
olika samiska varieteterna.
Utbildningsradion(UR) är ett av programföretagen inom den svenska
public service-sektorn. UR erbjuder i sin tjänst UR Play tv-program på de
nationella minoritetsspråken. I UR:s sändningstillstånd anges ett särskilt
ansvar för att producera material för de nationella minoriteterna och
mycket av detta finns tillgängligt genom denna öppna portal. Skolorna har
tillgång till ytterligare material hos UR som allmänheten inte har tillgång
till. Som en del i arbetet med att tillgängliggöra tidigare sänt material
lanserades UR:s Öppet arkiv den 16 april 2013. Öppet arkiv innehåller hela
program- och programserier på bland annat de nationella
minoritetsspråken. Eftersom arkivet är gratis och öppet för alla kan
materialet användas av lärare som ett komplement i undervisningen i de
nationella minoritetsspråken.
För en av de mest hotade samiska varieteterna, sydsamiskan, lanserades
under 2011 ett nytt undervisningshjälpmedel. OAHPA Åarjel! är ett
hjälpmedel med valmöjligheter som kan anpassas till användarens
språknivå. Programmet passar både ungdomar och vuxna och är

10

tillgängligt på internet. Hjälpmedlet är utarbetat i samarbete mellan
Aajege - Samisk språk och kompetens senter i Röros, Senter för
Språkteknologi vid Tromsö Universitet och Samiskt Språkcentrum vid
Sametinget.
I syfte att även främja samiskan i förskolan har kunskapslådan Jågloe
tagits fram och delats ut till 425 förskolor i det samiska
förvaltningsområdet. Förutom att lådan innehåller inspirationsmaterial så
som memory, bilder, sånger och ramsor för att stärka det samiska språket
så är tanken att det ska främja kunskapen om samer och samisk kultur
bland förskolebarnen.
Mer information om undervisnings- och läromaterial redovisas under
artikel 8.
Redovisning av utvecklingen avseende de allmänna bestämmelserna, del
I, med anledning av Expertkommitténs frågor och rekommendationer

15. (box) Expertkommittén riktar en stark uppmaning till de svenska
myndigheterna att vidta åtgärder för att i samarbete med de
minoritetsspråkstalande samla in tillförlitliga uppgifter om antalet
minoritetsspråkstalande och deras geografiska spridning.
Som nämnts i föregående rapporter för Sverige inte officiell statistik
gällande enskilda individers etniska tillhörighet utan endast uppgifter
gällande medborgarskap och födelseland. Detta eftersom det inte existerar
metoder för att bedöma etnisk tillhörighet som både är etiskt acceptabla
och vetenskapligt säkra. Det finns således ingen officiell statistik rörande
befolkningens etniska, språkliga eller kulturella tillhörighet. För
uppskattningar om antalet talare av minoritetsspråken och deras
geografiska fördelning hänvisas till föregående rapporter.
Däremot finns det insamlad information och kunskap om de nationella
minoriteterna som baseras på olika typer av såväl kvalitativa som
kvantitativa undersökningar i vilka deltagarna frivilligt medverkat. Bland
annat har Statens folkhälsoinstitut haft i uppdrag att kartlägga
hälsosituationen hos de nationella minoriteterna samt lämna förslag på
hur ett hälsofrämjande och förebyggande folkhälsoarbete bland dessa
grupper skulle kunna bedrivas. Uppdraget redovisades i april 2010. Med
utgångspunkt i uppdraget och de synpunkter som framkommit från
minoritetsorganisationer fick Folkhälsoinstitutet i slutet av 2012 ett
förnyat uppdrag. Syftet är att i ett samrådsforum med företrädare för de
nationella minoriteterna undersöka behov av och förutsättningar för
inhämtande av data kring de nationella minoriteternas hälsosituation
samt vilka eventuella metoder som skulle kunna vara lämpliga för
respektive grupp. Uppdraget ska redovisas 1 november 2013.

11

Därutöver gav regeringen, i december 2011,
Diskrimineringsombudsmannen (DO) i uppdrag att genomföra en
förstudie om metoder för undersökningar om befolkningens
sammansättning och levnadsförhållanden. Målet med uppdraget var bl.a.
att undersöka möjligheterna att samla in uppgifter om
levnadsförhållanden bland befolkningen. Det skulle göras utifrån antalet
personer som identifierar sig som tillhörande Sveriges nationella
minoriteter. Målet var också att möjliggöra en särredovisning av de
diskrimineringsgrunder i diskrimineringslagen (2008:567) som i dag inte
redovisas i den officiella statistiken.
Förstudien redovisades av DO i november 2012. Av studien framgår att det
i dag inte finns någon generell metod som är lämplig för att samla in
uppgifter om de nationella minoriteterna utan att det krävs särlösningar
för varje grupp för att kunna genomföra undersökningar över tid.
Särlösningar innebär dock att undersökningarna skulle bli svåra att
jämföra mellan olika grupper vilket också skulle kunna vara ett problem
utifrån ett minoritetspolitiskt perspektiv. Ytterligare en faktor som DO
pekar på är att det måste finnas en acceptans hos respektive grupp innan
undersökningar genomförs på ett systematiskt sätt, vilket det i dag inte
finns i alla minoritetsgrupper.
Det kvarstår således en rad utmaningar innan Sverige kan ta ställning till
om det är lämpligt att föra statistik över minoritetsspråktalande och deras
geografiska spridning samt vilka metoder som i så fall är lämpliga utifrån
ett juridiskt perspektiv och utifrån minoriteternas egna perspektiv.
41. Expertkommittén efterfrågar information om uppföljningssystem
för att övervaka implementeringen av lagen och vill ha information om
fler exempel på insatser som myndigheter gjort.
Syftet med det uppföljningssystem som infördes 2010 är att förbättra
regeringens förutsättningar att följa den fortsatta utvecklingen på
området. Som nämndes i den förra rapporten består uppföljningssystemet
av olika delar:



Det minoritetspolitiska målet har konkretiserats och brutits ned i
ett antal delområden så att effekterna av minoritetspolitiken kan
följas upp inom respektive delområde.
Ett uppföljningsansvar har införts där Länsstyrelsen i Stockholms
län och Sametinget fått nationellt uppföljningsansvar för
minoritetspolitikens genomförande. Dessa myndigheter bistår
dessutom andra förvaltningsmyndigheter genom rådgivning,
information och liknande verksamhet vid tillämpningen av lagen
(2009:724) om nationella minoriteter och minoritetsspråk. Syftet är
att underlätta arbetet på kommunal nivå. En årlig
uppföljningsrapport lämnas till regeringen.

12





Åtgärder för att öka kunskapen om lagen (2009:724) om nationella
minoriteter och minoritetsspråk och de rättigheter som tillkommer
de nationella minoriteterna.
Förbättrad samordning mellan myndigheter.

Länsstyrelsen i Stockholms län och Sametinget har i uppdrag att ansvara
för uppföljningen av tillämpningen av lagen om nationella minoriteter och
minoritetsspråk och rapporterar årligen till regeringen. Uppföljningen
sker utifrån minoritetslagen och det minoritetspolitiska målet och dess
delområden. Den årliga uppföljningsrapporten från Sametinget och
Länsstyrelsen i Stockholms län bygger på information som årligen
inhämtas från samtliga förvaltningskommuner, andra kommuner,
landsting och statliga myndigheter. Länsstyrelsen i Stockholms län och
Sametinget har utvecklat ett webbformulär som gör det möjligt att
jämföra utvecklingen inom området från år till år. Utifrån den senaste
uppföljningsrapporten kan det konstateras att arbetet inom det
minoritetspolitiska området ger resultat eftersom de flesta kommuner
som ingår i förvaltningsområdena numera uppfyller sina åtaganden enligt
lagen om nationella minoriteter och minoritetsspråk. Behovet av olika
typer av insatser på lokal, regional och nationell nivå är dock fortsatt stort,
inte minst utanför förvaltningsområdena. Utanför förvaltningsområdena,
där enbart det lagstadgade grundskyddet för de nationella minoriteterna
gäller, är kunskapen om minoritetsrättigheterna, och statens ansvar för
dessa, fortsatt låg.
Sedan 2010 genomför Länsstyrelsen och Sametinget en rad, ofta årligt
återkommande, insatser för att stödja kommuner och landsting. Några
exempel är:
 genomförande av olika informationsmöten, konferenser och
utbildningsseminarier för kommuner, landsting och myndigheter,
 besök i samtliga kommuner inom förvaltningsområdena,
 årliga dialogmöten med företrädare för de nationella minoriteterna,
 utarbetande och distribution av informationsmaterial till
kommuner, landsting och minoritetsföreträdare,
 möten med särskilt utpekade statliga myndigheter,
 utveckling av ett intranät inom www.minoritet.se för att underlätta
berörda myndigheters arbete,
 spridning av Sametingets språkhandbok till samiska
förvaltningskommuner och,
 framtagande och distribution av en handbok för minoritetsarbetet
som riktar sig till kommuner och landsting.
Som ett led i arbetet med att samordna myndigheter har elva myndigheter
2010–2012 haft i uppdrag att följa upp, analysera och redovisa sina interna
insatser utifrån minoritetspolitikens tre delområden: diskriminering och
utsatthet, inflytande och delaktighet samt språk och kulturell identitet.
Myndigheterna är Rikspolisstyrelsen, Socialstyrelsen, Statens
13

folkhälsoinstitut, Statens skolverk, Statens skolinspektion,
Högskoleverket, Lantmäteriet, Diskrimineringsombudsmannen,
Ungdomsstyrelsen, Valmyndigheten och Statens kulturråd.
Expertkommittén efterfrågar exempel på insatser som dessa myndigheter
genomfört. I arbetet med att motverka diskriminering och utsatthet har
Ungdomsstyrelsen gett stöd till ett flertal verksamheter som arbetar mot
diskriminering, rasism och intolerans och som därmed motverkar att bl.a.
de nationella minoriteterna utsätts för sådana företeelser. Därutöver har
bidrag beviljats till verksamheter som bedrivits av grupperna själva. Både
Judiska centralrådet och Romska ungdomsförbundet har beviljats
projektbidrag för insatser för att motverka rasism och intolerans. Flertalet
myndigheter har också genomfört kunskapshöjande insatser i syfte att
motverka minoriteternas utsatthet och i Skolverkets lärarfortbildningar
har frågor om nationella minoriteter i förskola och skola
uppmärksammats särskilt. Vid Rikspolisstyrelsen pågår en översyn av den
treåriga, nationella policy och plan för mångfald och likabehandling som
löpte ut 2012, i syfte att inkludera insatser för de nationella minoriteterna.
Inom delområdet inflytande och delaktighet kan nämnas att flera av
myndigheterna genomfört samråd och att några av dem samordnar sedan
2010 sina samråd. Samordningen har varit uppskattad hos
minoritetsföreträdare. Det har under 2010–2012 också skett en positiv
utveckling i hur myndigheterna ger minoritetsgrupperna möjlighet till
inflytande i planering, genomförande och uppföljning av insatser som
särskilt rör de nationella minoriteterna. Ungdomsstyrelsen har lämnat
bidrag till organisationer för unga som tilhör de nationella minoriteterna,
bl.a. för bildandet av en gemensam plattform för Sveriges nationella
minoriteters ungdomsförbund. Vidare har bidrag lämnats för kvinnors
organisering och för jämställdhetsprojekt.
Inom det tredje delområdet språk och kulturell identitet har t.ex.
Kulturrådet bevakat regionernas arbete med att främja minoriteternas
språk och kultur genom den nya Kultursamverkansmodellen. Detta är en
ny modell för att fördela vissa statliga medel till regionala
kulturverksamheter. Modellen infördes 2011 och målet är att föra kulturen
närmare medborgarna samt ge förutsättningar för ett ökat regionalt
inflytande och ansvar.
Socialstyrelsen har påbörjat ett projekt som syftar till att kartlägga vilken
äldreomsorg förvaltningskommunerna för samiska erbjuder och vilken
uppfattning samer har om hur äldreomsorgen kan och bör se ut.
Socialstyrelsen har också haft samråd eller dialogmöten med företrädare
för romer, samer, tornedalingar och sverigefinnar. Därutöver har ett
dialogmöte med romska företrädare genomförts med fokus på barn och
unga samt ett samråd med representanter för judiska församlingen i
Stockolm i mars 2013.

14

Rikspolisstyrelsen har på polisens externa webbplats (www.polisen.se)
under 2011 publicerat information på de nationella minoritetsspråken om
hur man anmäler brott, kontaktar polisen, ansöker om pass, vilka regler
som gäller i trafiken och vilket stöd man kan få om man har blivit utsatt
för brott. Rikspolisstyrelsen har därtill årligen under 2010-2012 tillskrivit
de 21 polismyndigheterna och begärt in en redovisning avseende deras
insatser inom minoritetspolitiken. Polismyndigheterna anger att de vid
önskemål använder tolk i kontakter med personer som tillhör någon av de
nationella minoriteterna. Några polismyndigheter anger vidare att de tagit
fram myndighetsspecifik information, i tillägg till den information som
gjorts tillgänglig på polisens externa webbplats. En polismyndighet
redovisar också att man tillsammans med en kommun deltar i ett
samverkansprojekt som syftar till att revitalisera och utveckla det samiska
språket.
För att på nationell nivå aktivt fortsätta att främja och driva på
genomförandet av reformen har regeringen från och med 2013 gett flera av
de elva myndigheter som under tre år haft ett generellt uppdrag att följa
upp och analysera sina insatser utifrån de minoritetspolitiska målen,
förnyade och mer riktade uppdrag inom ramen för sina respektive
ansvarsområden. De myndigheter som för 2013 fått förnyade, mer
preciserade, uppdrag är Ungdomsstyrelsen, Kulturrådet,
Skolinspektionen,
Skolverket och Statens folkhälsoinstitut.
Gällande Lantmäteriets arbete avseende ortnamn se svar under artikel
10.2.g. Gällande Socialstyrelsen och Folkhälsoinstitut se även svar under
artikel 7.1.d.
46. Expertkommittén rekommenderar att de svenska myndigheterna
klargör älvdalskans status som antingen ett språk eller en dialekt
genom t.ex. att en oberoende vetenskaplig studie görs i samarbete med
de älvdalsktalande.
Arbetsmarknadsdepartementet höll ett möte med företrädare för
älvdalskan den 14 mars 2013 för att diskutera situationen för älvdalskan.
Inför mötet skedde inom departementet en grundlig genomgång av
skriftligt material i form av rapporter och annan tillgänglig skriftlig
information om älvdalskan och dess status. Vid mötet närvarade även
företrädare för Institutet för språk och folkminne (ISOF).
Minnesanteckningar från mötet har delgivits mötesdeltagarna.
Företrädarna för älvdalskan uttryckte vid mötet oro för älvdalskans
framtid och pekade särskilt på det faktum att många barn förlorar sin
älvdalska i samband med skolgången.

15

Mot bakgrund av mötet den 14 mars och det skriftliga material som finns
tillgängligt gällande älvdalskan konstaterar departementet följande:







Bland lingvister finns ingen fullständig samsyn om huruvida
älvdalskan utgör ett språk eller en dialekt. Den allmänna
uppfattningen i Sverige är dock att älvdalskan är en dialekt.
Dorota Melerskas avhandling ”Älvdalskan – mellan språkdöd och
revitalisering” från 2011 visar att älvdalskan har få
användningsdomäner och att det är få föräldrar som talar
älvdalska med sina barn. Enligt hennes studie är det endast 5
procent (45 personer) av barnen under 15 år som kan tala
älvdalska.
Enligt älvdalingarna finns det 12 olika varieteter av älvdalskan som
talas i dag. Det finns farhågor bland lingvister om att en
standardisering av älvdalskan skulle omintetgöra den dialektala
mångfalden som i dag finns i Älvdalen. Försök till kodifiering av
älvdalskan i skrift har mött på motstånd bland personer som talar
älvdalska.
Ett erkännande av älvdalskan som ett minoritetsspråk skulle
troligen innebära att krav även skulle resas från grupper som talar
andra dialekter så att även dessa ska få betecknas som
minoritetsspråk. Detta skulle med stor sannolikhet kunna få till
följd att syftet med den Europeiska stadgan om landsdels- eller
minoritetsspråk undergrävs.

Sammantaget finner regeringen ingen anledning att ompröva sitt
tidigare ställningstagande gällande älvdalskan. Som har nämnts i
föregående rapport anser regeringen dock att det finns ett stort värde i
att älvdalskan bevaras som en del av det svenska kulturarvet och att det
är önskvärt att älvdalskan förs vidare till nya generationer.
52. Expertkommittén ser positivt på det stöd som ges från Samiskt
språkcentrum och från myndigheternas sida för att umesamiskan ska
kunna revitaliseras, och rekommenderar att de svenska myndigheterna
fortsätter sina insatser, framför allt när det gäller språkinlärning och
forskning. Expertkommittén uppmanar även myndigheterna att utreda om
och i vilken utsträckning Samiskt språkcentrum specifikt stöder
umesamiskan.
Det genomförs olika insatser för att revitalisera umesamiskan på nationell
och kommunal nivå. Under 2010–2012 inkluderades umesamiska i 18
procent av ansökningarna som inkom till ISOF för bidrag för
revitaliseringsprojekt. Projekt som beviljats medel är bland annat ett antal
språkbad i umesamiska i Ammarnäs och Lycksele. Språkbaden har även i
flera fall fått ekonomiskt bidrag av berörda förvaltningskommuner.

16

Vid Umeå universitet har universitetskurser genomförts i praktisk
umesamiska. Antalet deltagare vid kurserna bedöms enligt Sametinget
vara högt i jämförelse med antalet talare, 2010–2011 deltog 24 studenter
och läsåret 2011-2012 elva personer.
Samiskt språkcentrum arbetar bl.a. med metodutvecklingsinsatser för att
stärka enskildas förutsättningar att bruka och återta det samiska språket
och ska tillgodose samers behov av att återta sitt språk, oavsett varietet,
genom sin verksamhet i Östersund och Tärnaby. Metoderna som
utvecklas är tänkta att kunna användas för samtliga samiska varieteter,
således även umesamiskan. Samiskt informationscentrum har dessutom
bidragit till att en masteruppsats i sociolingvistik om användningen av
umesamiska och nordsamiska inom renskötseln i tvåspråkiga samebyar
översätts till svenska så att en utgivning av uppsatsen säkras i Sverige.
På kommunal nivå, framför allt i förvaltningskommunerna i det område
där umesamiska talas, pågår en rad olika aktiviteter för att på skilda sätt
stödja och främja umesamiskan. En kommun inom det umesamiska
området bedriver sedan januari 2013 ett språkrevitaliseringsprojekt för att
stärka de nationella minoritetsspråken, där umesamiskan ingår som en
naturlig del. Projektet syftar till att hitta andra sätt att stärka språken
utöver modersmålsundervisning. Det finns några kommuner inom det
umesamiska området som bedriver uppsökande verksamhet för att
informera samiska familjer om deras rättigheter och uppmuntra dem att
söka modersmålsundervisning för sina barn. En annan kommun har
utifrån kartläggningen av personalens språkkunskaper under 2012 erbjudit
anställda fortbildning i umesamiska via Umeå universitet. Utbildningen
har bekostats av kommunen och genomförts på arbetstid. I övrigt noterar
kommunerna en ökad efterfrågan på förskola och
modersmålsundervisning i umesamiska. Bristen på lärare är dock ett
bekymmer och lösningen för flera av kommunerna har varit att köpa in
undervisning från andra kommuner. Inom äldreomsorgen är efterfrågan
låg men flera kommuner anordnar aktiviteter med samiskt tema för äldre.
DEL II Redovisning av utvecklingen under del II av
konventionen

Artikel 7 Mål och principer
Artikel 7.1.a – Erkännande av landsdels- eller minoritetsspråk som
uttryck för kulturell rikedom
För mer information om detta hänvisas till föregående rapport.
Artikel 7.1.b – Respekt för det geografiska området för varje
landsdels- eller minoritetsspråk

17

Det förstärkta minoritetsskyddet inom de språkliga förvaltningsområdena
för finska, meänkieli respektive samiska syftar till att höja
minoritetsspråkens status, synliggöra språken samt öka samhällsservicen
på minoritetsspråken. Under de senaste åren har områdena utvidgats med
fler kommuner. Efter ansökan hos regeringen antogs fem kommuner till
ett förvaltningsområde år 2011, nio kommuner år 2012 och åtta kommuner
år 2013. Detta innebär en utvidgning från sju kommuner och ett landsting
år 2009 till 64 kommuner och tolv landsting år 2013. I bilaga 3 återfinns en
karta över förvaltningsområdena för finska, samiska respektive meänkieli.
Sveriges regering anser att möjligheten för kommuner att ansöka om
anslutning till ett förvaltningsområde är ett bra sätt att stärka
minoritetspolitiken i enlighet med den minoritetspolitiska strategin. Att
ingå i ett förvaltningsområde innebär ett tydligare ansvarstagande för
kommunerna att följa lagstiftningen som ska skydda de nationella
minoriteterna.
Det är särskilt behovet av äldreomsorg och förskoleverksamhet på
minoritetsspråk i kommunerna som drivit på det ökade intresset hos
kommunerna att vilja ansluta sig till ett förvaltningsområde. Regeringen
menar att det ökade antalet kommuner som aktivt tar ställning för att
ingå i ett förvaltningsområde tyder på att intresset och förståelsen för
regeringens minoritetspolitik och de nationella minoriteternas behov
stärks.
Den kraftiga utvidgningen av förvaltningsområdena sedan 2010 innebär
att behovet av stöd bland berörda kommuner, landsting och statliga
myndigheter har ökat. Regeringen har därför avsatt särskilda resurser för
samordning, kunskapshöjande insatser samt informations- och
utbildningsinsatser i framför allt förvaltningskommuner. Länsstyrelsen i
Stockholms län och Sametinget har därmed kunnat genomföra en rad
insatser, bl.a. har ett stort antal informationsmöten, konferenser och
utbildningsseminarier hållits.
Artikel 7.1.c – Åtgärder för att främja landsdels- eller
minoritetsspråk
84. (box) Expertkommittén rekommenderar att de svenska myndigheterna
ser till att jiddisch och romani kale fullt ut får del av det praktiska och
ekonomiska stöd som Språkrådet inom Institutet för språk och folkminnen
erbjuder.
Språkrådet, som är en del av ISOF, har referensgrupper för romani chib
och jiddisch, liksom för de övriga nationella minoritetsspråk som
myndigheten har ett språkvårdande ansvar för. ISOF har två
heltidsanställda romska språkvårdare, varav en har romani kale som
modersmål.

18

De insatser som genomförts omfattar bl.a. en undersökning av behovet av
språkvårdande insatser för jiddisch, språkseminarium på, översättningar
till och inköp av språkvetenskaplig litteratur på romani chib.
På Språkrådets webbplats finns nyheter och informationstexter om
jiddisch. Översättningar till jiddisch har gjorts vid behov och
transkriberingssystem för stavning av jiddisch med latinska bokstäver är
under planering. Språkrådet har därutöver på sin webbsida bl.a. publicerat
material på olika varieteter av romani chib. Språkrådet ger rådgivning och
rekommendationer om romani chib via e-post och telefon.
ISOF beviljar bidrag till revitaliseringsprojekt bl.a. för romani chib och
jiddisch. Fördelningen av bidrag har sett ut på följande sätt under de tre år
bidrag till revitaliseringsinsatser för de nationella minoritetsspråken har
fördelats:




2010 beviljades 171 tkr för jiddisch och 542 tkr för romani chib.
2011 beviljades 641 tkr för jiddisch och 557 tkr för romani chib.
2012 beviljades 515 tkr för jiddisch, och 538 tkr för romani chib.

Se mer information om fördelningen av revitaliseringsbidragen under
punkten 85.

85. Expertkommittén anmodar de svenska myndigheterna att i nästa
periodiska rapport tillhandahålla mer detaljerad och språkspecifik
information om hur anslagen fördelas (ISOF).
ISOF har under perioden 2010–2013 disponerat omkring 4 900 000 SEK
årligen för språkvård och revitaliseringsinsatser för de nationella
minoritetsspråken, varav 1 000 000 SEK årligen för språkvård och 3 900
000 SEK årligen för revitaliseringsinsatser. Därutöver finansieras ur ISOFs
ramanslag ytterligare insatser som rör de nationella minoritetsspråken.
Insatser för revitalisering av de nationella minoritetsspråken har främst
skett genom bidragsgivning till revitaliseringsprojekt i enlighet med
förordning (2010:21) om statsbidrag för insatser till stöd för de nationella
minoritetsspråken. Samtliga nationella minoritetsspråk omfattas av
stödet. Vid fördelningen av bidragen har språkprojekt som riktas till barn
och ungdomar samt läsfrämjande projekt särskilt prioriterats. Dessutom
har projekt med inriktning på språket som kulturbärare och
språköverföring mellan generationer främjats.
De flesta revitaliseringsprojekt har genomförts i form av språkläger,
språkbad eller språkklubbar där lekar och spel har utgjort ett inslag i
språkinlärningen. Antalet deltagare har för det mesta varierat mellan 12

19

och 60 personer och deltagarna har huvudsakligen varit barn eller
ungdomar. Revitaliseringsprojekten eftersträvar dock att vara
generationsöverskridande.
Det främsta syftet med språkrevitaliseringsprojekten är att stärka
kunskaperna i nationella minoritetsspråk genom att lära barn, ungdomar
och vuxna att tala, läsa, skriva samt utöka barnen ordförråd. Ett annat
syfte är att bygga en tillfällig enspråkig miljö där barn och unga ges
möjlighet att under aktiva och naturliga former kontinuerligt tala
minoritetsspråk med hjälp av äldre personers insatser.
Under de senaste tre åren har det framkommit att det finns en brist på
kontinuitet i språkinlärningen. I projekten har det t.ex. inte tagits
tillräcklig hänsyn till att det krävs repetition, tid och kontinuitet för att
lära sig ett språk. ISOF har därför för avsikt att uppmuntra till och
framöver prioritera mer omfattande och genomarbetade projekt som även
stimulerar till fortsatt revitalisering efter det att projektet är avslutat.
Projektansökningarna behandlas i en referensgrupp som ISOF tillsatt. I
gruppen finns företrädare för de fem nationella minoriteterna.
Referensgruppen bereder ansökningar och lämnar ett gemensamt förslag
till fördelning av bidrag. Beslut om bidrag fattas av ISOF:s generaldirektör.
Värt att notera är att antalet ansökningar gått ner markant mellan åren.
Orsaken till nedgången är dock oklar. Fördelningen av medel har under
2011 och 2012 sett ut enligt följande.
Statsbidrag 2012 för insatser till stöd för de nationella
minoritetsspråken
Antal behöriga Antal
Beviljad
ansökningar
beviljade
summa (tkr)
ansökningar
Finska
30
10
627
Jiddisch
5
3
515
Meänkieli
8
5
799
Romani
15
4
538
chib
Samiska
19
10
971
Flera språk 3
1
50
Totalt
80
33
3 500

20

Andel av total
bidragssumma
18 %
15 %
23 %
15 %
28 %
1%
100 %

Statsbidrag 2011 för insatser till stöd för de nationella
minoritetsspråken
Antal behöriga Antal
Beviljad
ansökningar
beviljade
summa (tkr)
ansökningar
Finska
57
17
832
Jiddisch
10
5
641
Meänkieli
9
4
504
Romani chib 19
8
557
Samiska
24
10
966
Flera språk
3
0
0
Totalt
122
44
3 500

Andel av
total bidragssumma
24 %
18 %
14 %
16 %
28 %
0%
100 %

De särskilda medel som ISOF disponerar för språkvårdande insatser för
minoritetsspråken har under 2012 till övervägande del använts till insatser
för romani chib samt i mindre grad för meänkieli, finska och jiddisch. En
särskild insats har gjorts för att sprida kunskap om och goda exempel på
språkvårdande insatser och revitaliseringsinsatser för romani chib bland
romer.
En mindre del av medlen från anslagsposten har använts till
översättningar till samiska samt till ett nyinrättat minoritetsspråkspris.
Priset tilldelas årligen en person eller organisation som gjort
betydelsefulla insatser för minoritetsspråken i Sverige. Det kan till
exempel vara språkpolitiskt arbete, tolkning och översättning eller
pedagogiskt arbete.

86. Enligt information som expertkommittén har planerar den svenska
regeringen att se över sitt finansieringssystem för verksamhet,
organisationer och mindre arkiv på kulturområdet. Sådana organ ska i
framtiden finansieras endast på regional nivå. Expertkommittén är inte klar
över vilka konsekvenser detta kan få för central- eller paraplyorganisationer
för minoritetsspråken vars verksamhet för närvarande finansieras på
nationell nivå. Expertkommittén uppmanar de svenska myndigheterna att
klargöra denna fråga i nästa periodiska rapport.
Se svar under artikel 12.1.a och 12.1.g gällande kultursamverkansmodellen.
Artikel 7.1.d – Underlättande och/eller uppmuntran av användning
av landsdels- eller minoritetsspråk i det offentliga och privata livet
93. Expertkommittén välkomnar denna positiva utveckling och ser fram
emot att i nästa periodiska rapport få veta mer om hur dessa rättigheter
och skyldigheter utövas i praktiken. (äldreomsorg på minoritetsspråk)
Hälso- och sjukvård

21

Regeringen anser att det är angeläget att hälso- och
sjukvårdshuvudmännen ökar takten i arbetet med att översätta
information till minoritetsspråken. Regeringen beslöt därför i juni 2012 att
avsätta 3 miljoner kronor för utveckling av information på de nationella
minoritetsspråken på webbsidorna www.1177.se och www.umo.se.
Webbsidan www.1177.se innehåller sjukvårdsupplysning och www.umo.se
ger information, stöd och råd i frågor gällande hälsa, sex och relationer till
ungdomar mellan 13 och25 år.
Folkhälsoinstitutet och Socialstyrelsen har sedan förra rapporten översatt
flera dokument och skrivelser som riktar sig till allmänheten till de
nationella minoritetsspråken. Som exempel kan nämnas att
informationsmaterialet som gavs ut i samband med den så kallade
svininfluensan och informationen om vaccinationer av barn översattes till
finska och romani chib.
Socialstyrelsen har även publicerat meddelandebladet Ny lag om
nationella minoriteter och minoritetsspråk (5/2010) samt en tillhörande
folder i fickformat, för att sprida kunskap om den nya lagen samt för att ge
stöd åt personalen inom hälso- och sjukvården och socialtjänsten. Den
tillhörande foldern beskriver på ett kort och enkelt sätt det viktigaste i
lagen (2009:724) om nationella minoriteter och minoritetsspråk och ger
tips om var man kan hitta mer information. Foldern är gratis och började
spridas hösten 2011. Förväntad effekt är att enskilda personer från de
nationella minoriteterna upplever att kunskapen ökar inom hälso- och
sjukvården och socialtjänsten.
Under 2012 antog Socialstyrelsen översättnings- och tolkriktlinjer som
anger att övergripande information om myndighetens verksamhet och de
nationella minoriteternas rättigheter ska finnas tillgänglig på samtliga
minoritetsspråk på den externa webbplatsen. Samma år tog
Socialstyrelsen fram ett webbaserat verktyg som erbjuder varje
medarbetare möjlighet att frivilligt ange vilka språk man behärskar och
som man kan tänka sig att använda i arbetet, exempelvis genom att bistå
kollegor eller målgrupper med mindre översättnings- och tolkuppdrag.
Äldreomsorg på minoritetsspråk
Sedan 1 januari 2009 är det möjligt för kommuner att använda
valfrihetssystem enligt lagen (2008:962) om valfrihetssystem (LOV). Syftet
med reformen är att skapa ökad valfrihet för den enskilde brukaren
genom att öka mångfalden av aktörer och utbudet inom bl.a.
äldreomsorgen. Genom att brukarna själva kan välja utförare ökar även
förutsättningarna för att kunna erbjuda äldreomsorg på de olika
minoritetsspråken, eftersom företrädare för etniska minoriteter själva har
möjlighet att erbjuda vissa samhällstjänster i de kommuner som valt att
införa ett valfrihetssystem. I dagsläget har 133 kommuner och ytterligare
42 kommuner fattat beslut om att genomföra LOV. Den profilering som

22

redan nu ägt rum handlar ofta om att personalen har en särskild
språkkompetens. Enligt rapportering från Socialstyrelsen fanns 2012 ca
900 utförare runt om i landet som är verksamma inom valfrihetssystemet.
I ett 50-tal av kommunerna finns det enskilda utförare som erbjuder
någon typ av särskild inriktning och/eller specialkompetens i sin
verksamhet. I ett 40-tal av dessa handlar det om särskild språkkompetens
bl.a. personal som talar finska. I vissa kommuner bedrivs även
äldreomsorg i kommunens egen regi som erbjuder språkkompetens på ett
eller flera av minoritetsspråken. Ett exempel på ett sådant boende är det
äldreboende i Kiruna som invigdes under 2013 och som erbjuder
äldreomsorg för personer som talar finska, meänkieli eller samiska.
Socialstyrelsen har inlett ett projekt som ska beskriva vilken äldreomsorg
de 19 samiska förvaltningskommunerna erbjuder och vilken uppfattning
samerna själva har om hur äldreomsorgen på samiska kan och bör se ut.
Projektet har tre syften: att generera kunskap, att driva på utvecklingen av
en äldreomsorg som är utformad utifrån de nationella minoriteternas
behov samt att utveckla och pröva nya former för samråd. Socialstyrelsens
intresse för frågan har utgjort ett stöd för lokala aktiviteter med syfte att
utveckla en äldreomsorg på minoritetsspråk. En rapport kommer att
publiceras hösten 2013.
Regeringen beslöt den 24 mars 2011 att tillsätta en särskild utredare med
uppgift att lämna förslag på hur patientens ställning inom och inflytande
över hälso- och sjukvården kan stärkas (dir. 2011:25). Utredningen
lämnade ett första delbetänkande Patientlag (SOU 2013:2) i januari 2013.
Enligt utredningens förslag förtydligas vilken information patienten har
rätt att få och att informationen ska anpassas till bl.a. mottagarens ålder,
mognad och språkliga bakgrund.
Redan av dagens lagstiftning följer att patienten ska ges individuellt
anpassad information om sitt hälsotillstånd och om de metoder för
undersökning, vård och behandling som finns. Utredningens förslag
innebär dock en precisering och ett förtydligande av informationsplikten
inom hälso- och sjukvård, t.ex. genom högre krav på att informationen ska
vara individuellt anpassad, bl.a. i språkligt hänseende. Utredningens
förslag bereds för närvarande inom Regeringskansliet.
Synliggörande
Se svar under artikel 10.2.g gällande ortnamn på minoritetsspråken och
gällande radio- och TV-sändningar se svar under artikel 11.
Artikel 7.1.e – Samarbete mellan talare av samma språk och andra
språk
108. Expertkommittén anmodar de svenska myndigheterna att i nästa
periodiska rapport redovisa vilka åtgärder som vidtagits för att

23

underlätta och stödja ett sådant samarbete mellan olika
minoritetsspråksgrupper.
Sedan den förra rapporten har olika åtgärder vidtagits i syfte att främja
och underlätta kontakt och stödja samarbete mellan de nationella
minoritetsgrupperna, nedan följer ett par exempel.
I propositionen Från erkännande till egenmakt – regeringens strategi för
de nationella minoriteterna (prop. 2008/09:158) gjorde regeringen
bedömningen att det fanns behov av att samla expertis bland framför allt
de nationella minoriteterna med kunskap om situationen för respektive
minoritetsspråk, erfarenhet från aktivt revitaliseringsarbete och
kännedom om pågående insatser på fältet. För att samla expertisen
beslutade regeringen år 2010 att tillsätta en referensgrupp för revitalisering
av de nationella minoritetsspråken. Gruppen har 2010–2012 utgjort en
arena för dialog och erfarenhetsutbyte mellan de nationella minoriteterna
kring revitaliseringsfrågor i syfte att fördjupa kunskaperna, sprida
erfarenheter och samordna insatser på området. I referensgruppens
slutrapport beskrivs bl.a. vilka utmaningar det finns i arbetet med
revitalisering av minoritetsspråken och vilket behov det finns för en
liknande arena för samarbete mellan minoritetsgrupperna i framtiden.
I februari 2012 samlades för första gången företrädare för ungdomar som
tillhör de nationella minoriteterna till ett samråd med ansvarigt statsråd
för minoritetspolitiken, Erik Ullenhag, vid Arbetsmarknadsdepartementet.
Syftet med mötet var att få tillfälle till utbyte av erfarenheter och
synpunkter kring Sveriges minoritetspolitik. Det var också ett tillfälle för
företrädarna att diskutera viktiga frågor med ungdomar från andra
nationella minoriteter. Som en följd av ungdomssamrådet har en
plattform skapats för de nationella minoriteternas ungdomsförbund.
Plattformen ska möjliggöra kunskaps- och erfarenhetsutbyte mellan
organisationerna och sker i samarbete med Svenska Tornedalingars
Riksförbund (STR-T), Judiska Ungdomsförbundet i Sverige, Sverigefinska
Ungdomsförbundet, Sametingets ungdomsråd och Sàminuorra.
Ungdomsstyrelsen har beviljat projektmedel till plattformen.
Ytterligare ett område där samarbete med de nationella minoriteterna
sker är i arbetet med webbsidan minoritet.se. Sametinget ansvarar för
hemsidan för de nationella minoriteterna (www.minoritet.se). För att göra
de nationella minoriteterna delaktiga i utvecklingen av hemsidan ska ett
råd inrättas med företrädare för samtliga nationella minoriteter.
Artikel 7.1.f – Undervisning i och studier av landsdels- eller
minoritetsspråk på alla vederbörliga nivåer
112. (box)Expertkommittén uppmanar de svenska myndigheterna att införa
en heltäckande och systematisk strategi för att stärka undervisningen och
utbildningen när det gäller samtliga minoritetsspråk.

24

Se svaret under ministerkommitténs rekommendation nr 1, 2 och 4 samt
under artikel 8.
119. I den fjärde periodiska rapporten ges ingen information om
minoritetsspråksundervisningen på förskoleklassnivå.
I läroplanen för förskolan(Lpfö 98, reviderad 2010) sägs att medvetenhet
om det egna kulturarvet och delaktighet i andras kultur ska bidra till att
barnen utvecklar sin förmåga att förstå och leva sig in i andras villkor och
värderingar. Barn som tillhör de nationella minoriteterna kan i förskolan
få stöd i att utveckla en flerkulturell tillhörighet. Enligt skollagen
(2010:800) ska undervisningen vid förskolan och förskoleklassen också
medverka till att barn med annat modersmål än svenska får möjlighet att
både utveckla det svenska språket och sitt modersmål.
Vissa kommuner ska ge föräldrar möjlighet att placera sina barn i förskola
eller motsvarande där hela eller delar av verksamheten bedrivs på
samiska, finska eller meänkieli. Den rättigheten gäller i de kommuner som
ingår i förvaltningsområdet för finska (48 kommuner), samiska (19
kommuner) eller meänkieli (6 kommuner). Tillsynsmyndigheten
Skolinspektionen har genomfört en riktad tillsyn (dnr 40-2011:3022) på
området för att säkerställa att kommunerna uppfyller sina förpliktelser.
Tillsynen visade på vissa brister i en del av kommunernas verksamhet.
Skolinspektionen följer kontinuerligt upp de brister som framkommit i
granskningen.
128. (box)Expertkommittén anmodar återigen starkt de svenska
myndigheterna att i samarbete med de romanitalande hitta innovativa
lösningar på bristen på romanilärare.
Under arbetet med rapporten ”Lärarförsörjningen för de nationella
minoriteterna – hur kan den tryggas?” genomförde den dåvarande
ansvariga myndigheten Högskoleverket vid flera tillfällen samrådsmöten
med företrädare för riksorganisationer för de nationella minoriteterna.
Rapportens förslag har legat till grund för de överväganden och
förändringar som regeringen har genomfört de senaste åren.
I budgetpropositionen för 2013 gav regeringen, som tidigare nämnts i
rapporten, Södertörns högskola ett nationellt ansvar och medel för att
snarast bygga upp och utveckla ämneslärarutbildning i romani chib.
Medlen avsatta för ändamålet uppgår till 2 000 000 SEK per år. I arbetet
ska högskolan ta hänsyn till dialog med berörd nationell minoritet.
Lärosätet ska även samverka med berörda aktörer i Sverige och, när
relevant, i andra länder som har erfarenhet av arbete med språket.
Högskolan ska bygga upp en utbildning i romani chib med
utgångspunkten att från och med år 2014 erbjuda utbildning i romani chib

25

varje läsår. Regeringen avser återkomma i fråga om utvärdering av det
särskilda åtagandet.
Hösten 2008 upprättades ett avtal mellan Utbildningsförvaltningen i
Stockholms stad och Södertörns högskola angående en
uppdragsutbildning riktad till tre obehöriga romska lärare. Den aktuella
lärarutbildningen följde i princip det ordinarie lärarprogrammet med
inriktning mot förskola, förskoleklass och grundskolans tidigare år. Några
enstaka delkurser slogs ihop och en egen specialisering om romernas
historia och nutida situation ingick. De romska lärarna fick sin examen
vid en examensceremoni i oktober 2010.
130. (box) Expertkommittén anmodar återigen de svenska myndigheterna
att öka tillgängligheten när det gäller undervisning i eller på jiddisch,
särskilt i Göteborg, Stockholm och Malmö.
Skolan Vasa real i Stockholm har ansökt om och beviljats tillstånd av
Statens skolverk att anordna en särskild utbildning i judiska studier. De
elever som går den särskilda utbildningen ska också erbjudas möjligheten
att välja hebreiska och jiddisch som språkval. Utöver detta har
Hillelskolan i Stockholm erbjudit undervisning i jiddisch utanför den
ordinarie undervisningen.
Lunds universitet har sedan 2007 ett nationellt ansvar för jiddisch och
universitetet har fått medel för uppbyggnaden av utbildningen för att öka
tillgången till undervisning i jiddisch. Detta har bl.a. resulterat i att Lunds
universitet första gången 2012 erbjöd en kurs på kandidatnivå i ämnet
jiddisch. Totalt erbjöds 71 platser, varav 12 på kandidatnivå och 12 på en
nätbaserad nybörjarkurs. Platserna söktes av 118 personer, varav 69 var
förstahandssökande. Antalet helårsstudenter uppgick till 12 och antalet
helårsprestationer till 6.
Höstterminen 2012 gav Lunds universitet kurser på campus och på distans
i språket men även i judisk kultur och historia. Kurserna ges på nybörjar-,
grund- och fortsättningsnivå. Undervisningen sker på svenska eller
engelska. Universitetet är enligt uppgift ett av få lärosäten i världen som
erbjuder kurser i jiddisch på distans både till nationella och
internationella studenter på olika nivåer. Det möjliggör även för
intresserade från andra delar av Sverige att delta i kurserna. Det är även
möjligt för andra universitet och högskolor att erbjuda utbildning i
jiddisch.

Artikel 7.1.g – Möjligheter för dem som inte talar ett landsdels- eller
minoritetsspråk som bor i det område där ifrågavarande landsdelseller minoritetsspråk används, att lära sig detta om de så önskar

26

Se svar under artikel 7.1.h.
Artikel 7.1.h – Främjande av studier och forskning i landsdels- eller
minoritetsspråk vid universitet eller motsvarande läroanstalter
Det finns undervisning och forskning i finska vid universiteten i
Stockholm, Uppsala och Umeå samt Mälardalens högskola. Undervisning
och forskning i samiska bedrivs exempelvis vid universiteten i Uppsala och
Umeå. Undervisning och forskning i romani chib ska utvecklas vid
Södertörns högskola. Undervisning och forskning i jiddisch bedrivs på
Lunds universitet.
Forskning om nationella minoriteter och deras språkliga villkor bedrivs t.
ex. vid Hugo Valentin-centrum på Uppsala universitet, liksom vid
Institutionen för moderna språk vid Uppsala universitet och vid Centrum
för tvåspråkighetsforskning vid Stockholms universitet. Vid den senare
institutionen bedrivs även viss forskning om svensk språkpolitik.
Artikel 7.1.i – Främjande av transnationellt utbyte
Fylkesmannen i Nordland, det vill säga den norska motsvarigheten till
länsstyrelserna, avlämnade den 10 januari 2012 en rapport från
arbetsgruppen för samarbete mellan Sverige och Norge om samisk
undervisning. Rapporten innehöll förslag på insatser och ett ökat
samarbete mellan Norge och Sverige. Som en följd av det diskuteras
samarbetsmöjligheter mellan Sverige och Norge gällande insatser för att
stärka utbildningen i samiska. Exempel på insatser som diskuteras är att
stärka läromedelstillgången och tillgången på utbildade lärare.
Artikel 7.2 – Förbud, oberättigade åtskillnader, uteslutningar,
restriktioner eller preferenser som gäller användning av ett
landsdels- eller minoritetsspråk
För mer information om detta hänvisas till föregående rapport.
Artikel 7.3 – Främja ömsesidig förståelse mellan alla språkliga
grupper i landet
Regeringen finansierar webbsidan www.minoritet.se som har till syfte att
sprida kunskap och information om Sveriges nationella minoriteter,
minoritetsspråk och minoritetsrättigheter. Detta genom att bl.a. öka
majoritetsbefolkningens, beslutsfattares, tjänstemäns och de nationella
minoriteternas kunskap om Sveriges internationella minoritetsåtaganden
samt minoritets- och diskrimineringslagstiftningen. Sametinget ansvarar
för webbsidan.

27

Den reviderade läroplanen för grundskolan trädde i kraft 1 juli 2011. Den
lyfter fram de nationella minoriteterna tydligare. Ett av de övergripande
kunskapsmålen är att skolan ska ansvara för att varje elev efter
genomgången grundskola har fått kunskaper om de nationella
minoriteternas kultur, språk, religion och historia. I kursplanerna lyfts de
nationella minoriteterna fram särskilt i ämnena svenska, historia och
samhällskunskap.
Enligt kursplanen i svenska ska undervisningen bl.a. bidra till att eleverna
får möta och bekanta sig med de nationella minoritetsspråken i Sverige.
Exempelvis är minoritetsspråkens ställning i samhället en del av det
centrala innehållet i svenska i årskurs 7–9.
Syftet med undervisningen i ämnet historia är enligt grundskolans
kursplan att eleverna bl.a. ska få förståelse för olika kulturella
sammanhang och levnadssätt. En del av det centrala innehållet i årskurs
7–9 är historiska perspektiv på urfolket samernas och de övriga nationella
minoriteternas situation i Sverige.
I ämnet samhällskunskap ska undervisningen enligt kursplanen i årskurs
4–6 ta upp samernas ställning som urfolk och övriga nationella
minoriteter i Sverige och deras rättigheter. I det centrala innehållet i
årskurs 7–9 i samma ämne behandlas vidare vad de nationella
minoriteternas och urfolket samernas särställning och rättigheter innebär.
Se även svar under artikel 7.1.e och artikel 8.1.g.
Artikel 7.4 – Delaktighet och inflytande
Sveriges strategi för de nationella minoriteterna syftar bl.a. till att stärka
de nationella minoriteternas möjligheter till inflytande i frågor som berör
dem inom viktiga samhällsområden och därmed öka dessa gruppers
egenmakt.
Enligt 5 § lagen om nationella minoriteter och minoritetsspråk ska
förvaltningsmyndigheter ge de nationella minoriteterna möjlighet till
inflytande i frågor som berör dem och så långt det är möjligt samråda med
representanter för nationella minoriteter i sådana frågor.
Sametingets och Länsstyrelsen i Stockholms läns årliga
uppföljningsrapport visar att de nationella minoriteternas möjlighet till
inflytande har ökat på både lokal och nationell nivå. Inom
förvaltningsområdena uppger alla kommuner utom tre att de genomfört
samråd under 2012, vilket är en förbättring sedan föregående år. Samtidigt
omfattar denna förbättring inte alla fem nationella minoriteter i samma
uträckning och varierar i olika delar av landet. Flertalet av de myndigheter
som har haft särskilda uppdrag under 2010-2012 har haft samråd med

28

representanter för de nationella minoriteterna. För att underlätta
minoriteternas deltagande och för att möjliggöra en mer samlad bild av
olika verksamhetsområden har flera myndigheter samordnat sina samråd
sedan 2011. Till exempel har Skolverket, den tidigare myndigheten
Högskoleverket och Skolinspektionen haft gemensamma samråd med
respektive minoritetsgrupp. Till detta samråd har även Specialpedagogiska
myndigheten och Myndigheten för yrkeshögskolan anslutit sig.
Skyldigheten för förvaltningsmyndigheter att möjliggöra inflytande har
medfört en efterfrågan på minoritetsorganisationernas medverkan i
samråd. I syfte att stödja och underlätta verksamheten för de
organisationer som företräder nationella minoriteter beviljas statsbidrag,
enligt förordningen (2005:765) om statsbidrag för nationella minoriteter,
årligen efter ansökan. Fjorton organisationer ansökte om bidrag 2012 och
tolv organisationer bedömdes uppfylla kraven enligt förordningen.
Organisationsbidraget uppgår till totalt 4 600 000 SEK per år. Sametinget
och Länsstyrelsen har under 2012 genomfört en nationell konferens i syfte
att utveckla kunskapen om samråd och inflytande. Resultatet av
konferensen kommer bl.a. att spridas genom en inspirationsskrift under
2013. Därutöver har bidrag, via Ungdomsstyrelsen, lämnats till
organisationer för unga som tilhör de nationella minoriteterna, bl.a. för
bildandet av en gemensam plattform för Sveriges nationella minoriteters
ungdomsförbund.
Under 2010–2012 har årliga återkommande samrådsmöten också
genomförts med ansvarigt statsråd och företrädare för de nationella
minoriteterna. Dessa samrådsmöten är en viktig del i regeringens arbete
med att genomföra strategin för de nationella minoriteterna.
Strategin för romsk inkludering bör präglas av romsk delaktighet och
romskt inflytande. I strategin anges att samtliga insatser ska genomföras i
samråd med romska företrädare eller sakkunniga. Av återrapportering
från de myndigheter som fått uppdrag inom området framgår att olika
former av dialog och samråd genomförs med romska företrädare. Samtliga
kommuner som deltar i strategins pilotverksamheten arbetar aktivt med
att etablera ett romskt råd eller på annat sätt ha en fortlöpande dialog
med romer boende i kommunen. Sveriges Kommuner och Landsting, som
har i uppdrag att ge stöd i arbetet med samråd, har sammanställt goda
exempel på samråd i en skrift som ska spridas till kommunerna som ett
stöd i arbetet.
I juni 2013 fattade Regeringskansliet dessutom beslut om att bilda en
romsk referensgrupp för arbetet med strategin för romsk inkludering.
Referensgruppen ska säkerställa romsk delaktighet och inflytande i
arbetet med strategin för romsk inkludering och bidra med information
och synpunkter om hur regeringen kan utveckla styrning och insatser i

29

strategin. Ett första dialogmöte med referensgruppen hölls i september
2013.
Se även svar under artikel 7.1.e.
Artikel 7.5 – Territoriellt obundna språk
Se svar under artikel 7.4.

DEL III Redovisning av utvecklingen under del III av
konventionen

Språk: SAMISKA, FINSKA och MEÄNKIELI

Artikel 8 – Utbildning
Allmänt artikel 8
Som redan nämnts tidigare i rapporten har utbildningen på förskole- och
grundskolenivå genomgått en rad reformer genom en ny skollag,
skolförordning och läroplan.
Statens skolinspektion är tillsynsmyndighet för skolväsendet och är
statens verktyg för att säkerställa att de lokala huvudmännen uppfyller
sina förpliktelser. Som ett led i sin tillsynsverksamhet presenterade
Skolinspektionen 2012 resultatet av en granskning av
modersmålsundervisningen i de nationella minoritetsspråken
(Skolinspektionens rapport 2012:2). Denna pekar på de utmaningar som
finns för huvudmännen. De skolhuvudmän som har deltagit i
granskningen har också fått enskilda resultatrapporter med de
utvecklingsmöjligheter som finns inom respektive verksamhet. Denna
granskning är en del av statens tillsyn på området för att säkerställa att
huvudmännen uppfyller de olika skyldigheter som åligger dem. Resultatet
av granskningen ger värdefullt underlag för de granskade huvudmännens
arbete med att stärka sina insatser. Vidare tydliggör granskningen det
ansvar som huvudmännen har enligt statlig reglering och utgör därmed
värdefull information till både huvudmän, elever och vårdnadshavare.
I skollagen (2010:800) föreskrivs att förskolan ska medverka till att barn
med annat modersmål än svenska får möjlighet att utveckla både det
svenska språket och sitt modersmål. I läroplanen för förskolan finns
reglerat att förskolan ska ”medverka till att barn med annat modersmål än
svenska får möjlighet att både utveckla det svenska språket och sitt
modersmål”. De kommuner som ingår i förvaltningsområdet för finska,
samiska eller meänkieli får ett statligt bidrag för att kunna tillgodose
detta. Enligt skollagen ska modersmålsundervisning i ett nationellt

30

minoritetsspråk erbjudas även om språket inte är elevens dagliga
umgängesspråk i hemmet.
Skolverket är ansvarigt för informationsinsatser om de nationella
minoriteternas rätt till förskola och skola. De sprider information till
exempel genom broschyren "Förskolan är till för ditt barn". Denna riktar
sig i första hand till föräldrar och vårdnadshavare och handlar om
förskolans läroplan. Den är översatt till bl.a. meänkieli och nordsamiska.
Skolverket sprider genom informationsinsatser medvetenhet och kunskap
om rättigheter och skyldigheter till skolans aktörer när det gäller bl.a.
undervisningen i samiska. Det finns ytterligare information på Skolverkets
hemsida och webbplatsen Tema Modersmål (www.modersmal.net). Då
ansvaret för undervisningen ligger på huvudmännen ger sådana insatser
kunskap om hur de på bästa sätt kan utveckla sin verksamhet och
därigenom uppfylla de krav som ställs på verksamheten. Exempel på detta
arbete är Skolverkets upplysningstjänst som svarar på frågor från enskilda
och huvudmän samt informationsmaterial som skriften ”Nationella
minoriteter i förskola och skola”.
Webbplatsen Tema modersmål, som Skolverket ansvarar för, erbjuder
stöd för pedagoger i deras undervisning i ämnet modersmål. På
webbplatsen finns undervisningsmaterial, nyheter och lärverktyg på en
mängd språk bland annat samtliga minoritetsspråk. Inom ramen för
arbetet med webbplatsen har Skolverket engagerat redaktörer för fem
olika romska varieteter (arli, kalé, kelderash, lovara och romaniresande)
samt redaktörer för samiska, jiddisch, finska och meänkieli. Resultat av
detta arbete är ett förbättrat stöd i dessa språk för
modersmålsverksamheten inom förskolor och skolor genom att tillgången
till lärverktyg och lärresurser ökat betydligt. Det material som finns
tillgängligt på webbplatsen har under de senaste åren utvecklats, utökats
och kompletterats för att nu omfatta i stort sett samtliga varieteter av de
nationella minoritetsspråken.
367. Expertkommittén har inte mottagit någon information om huruvida
någon referensgrupp för meänkieli har inrättats inom Institutet för språk
och folkminnen och uppmanar de svenska myndigheterna att i nästa
periodiska rapport tillhandahålla sådan information, även om det arbete
som gjorts inom gruppen.
ISOF samråder regelbundet med företrädare för STR-T i frågan om hur
språkvården för meänkieli ska utformas och vilka prioriteringar som bör
göras. Sedan 2010 är framtagandet av en tvåvägs ordbok (meänkieli –
svenska, svenska – meänkieli) för alla varieteter av meänkieli högt
prioriterad. Det arbetet pågår vid Meän Akateemi med ekonomiskt stöd
från ISOF. På sikt är avsikten att, utöver det tornedalska forskningsarkiv
som idag finns vid ISOF, anställa en språkvårdare för meänkieli. Då

31

kommer även en språkvetenskaplig referensgrupp att tillsättas vid
myndigheten.
161. Expertkommittén uppmanar de svenska myndigheterna att i nästa
periodiska rapport tillhandahålla närmare information om 1) i vilken
utsträckning som undervisning i samiska erbjuds inom ramen för
"integrerad samisk undervisning", 2) huruvida sådan undervisning är
tvåspråkig och 3) om undervisningen omfattar de olika samiska
varieteterna.
Eftersom elever endast kan ta del av undervisning i sameskolan till och
med årskurs 6 anordnas integrerad samisk undervisning i årskurs 7–9.
Integrerad samisk undervisning anordnas i kommunala grundskolor och
innebär att elever kan få undervisning med samiska inslag och
undervisning i samiska, utöver den vanliga modersmålsundervisning i
samiska. Sameskolstyrelsen (SaMs) bidrar med medel till de
skolhuvudmän med vilka de tecknar avtal om integrerad undervisning.
SaMs står i dessa fall bl.a. för kostnaden för en utökning av
undervisningstiden i samiska som modersmål. Skolorna kan också söka
bidrag hos SaMs för undervisning i övriga ämnen. Skolorna med
integrerad samisk undervisning följer läroplanen för sameskolan och
anpassar därutöver innehållet i vissa ämnen så att de får en samisk
inriktning. År 2012 deltog sammanlagt 167 elever i integrerad samisk
undervisning vid 16 grundskolor, vilket är en ökning med 7 elever jämfört
med 2011.
Att skolan bedriver modersmålsundervisning i samiska är en
grundförutsättning för att få bidrag av SaMs för utökning av undervisning
i samiska. De skolor som har integrerad samisk undervisning har mellan
två och fyra timmar samiska per vecka. Undervisningen ges i tre
varieteter, nord-, lule- och sydsamiska. Dessa varieteter är de som har en
egen ortografi.
Undervisningsspråket inom integrerad undervisning varierar från skola till
skola och beror i huvudsak på elevernas färdighetsnivå. Målet är att
undervisningen enbart ska ske på samiska men eleverna har i dag sällan
de förkunskaper som krävs för att möjliggöra undervisning enbart på
samiska. I andra ämnen än samiska läser eleverna inom den ordinarie
undervisningen på skolan.
Artikel 8.1.a.iii – Förskoleverksamhet
167. (box) Expertkommittén anmodar återigen starkt de svenska
myndigheterna att vidta åtgärder för att främja förskoleundervisning
på samiska.
Vid de förskolor som SaMs driver sker merparten av verksamheten på
samiska. Erfarenheten visar att eftersom språkundervisningen i förskolan
32

inte har samma kravnivå som den i grundskolan är det lättare att använda
samiska och samisk terminologi mellan barn och personal inom förskolan
än inom grundskolan. Inom förskolan finns dessutom möjlighet att
anställa personal som behärskar samiska som barnskötare, i stället för att
endast behöva förlita sig på att kunna anställa de fåtal samiskatalande
högskoleutbildade förskolelärare som finns. För att garantera en bra
kvalitet på förskolan har SaMs dock även anställt ett antal behöriga
förskollärare som ansvarar för undervisningen i förskolan. Målsättningen
med undervisningen i SaMs:s förskolor är att barnen efter att ha
genomfört 3-4 år på förskola ska ha tillräckliga kunskaper för att de ska
kunna tillgodogöra sig undervisning i olika ämnen helt på samiska på
grundskolenivå.
Se även svar under rekommendation 3 och punkt 371.
371. (box) Expertkommittén anmodar starkt de svenska myndigheterna att
förbättra utbudet av förskoleundervisning på meänkieli över hela området
där språket traditionellt talats.
Inom förvaltningsområdet har barn rätt till förskoleverksamhet helt eller
delvis på meänkieli. De kommuner som ingår i förvaltningsområdet för
meänkieli får ett statligt bidrag för att kunna tillgodose detta.
För att säkerställa att lagstiftningen följs har Skolinspektionen i uppdrag
av regeringen att utföra granskningar av skolväsendet,
förskoleverksamheten och fritidshemmen. Under våren 2011 genomförde
Skolinspektionen en riktad tillsyn (dnr 40–2011:3 022) för att ta reda på hur
förvaltningsmyndigheterna följer lagstiftningen när det gäller att erbjuda
förskoleverksamhet som helt eller delvis bedrivs på meänkieli respektive
samiska och finska. Skolinspektionens bedömningar redovisas i form av
enskilda beslut för de kommuner som granskas och som en övergripande
rapport. Granskningen är en del i tillsynen för att säkerställa att varje
huvudman fullföljer de krav som åligger dem enligt lagstiftningen och
utgör således en del i arbetet med att tillse att de nationella
minoritetsbarnens rättigheter tillgodoses inom förskolan. Tillsynen visar
bl.a. att hälften av de granskade kommunerna inte inventerat behoven av
förskoleverksamhet på minoritetsspråken och att skälig hänsyn inte tagits
till vårdnadshavares önskemål om verksamhetsform. I de fall kritik riktas
mot en kommun har Skolinspektionen genomfört en uppföljning efter tre
månader och om inte tillräckliga åtgärder har vidtagits fortsätter
myndigheten uppföljningen.
Artikel 8.1.b.iv – Grundskolan
175.(box)Expertkommittén anmodar de svenska myndigheterna att vidta
proaktiva åtgärder för att stärka undervisning på samiska i grundskolan.

33

SaMs erhåller sedan 2010 årligen 1 000 000 SEK från utgiftsområde 7:1
Åtgärder för nationella minoriteter. Detta tillskott används för att stärka
undervisningen på samiska i grundskolan genom att utöka tillgången på
integrerad samisk undervisning. De elever som inte har möjlighet att välja
sameskola får då undervisning med samiska inslag och undervisning i
samiska utöver den ordinarie modersmålsundervisningen.
SaMs har avtal med tio kommuner om integrerad samisk undervisning,
samtliga ingår i förvaltningsområdet för samiska och tre av dem har
tillhört förvaltningsområdet sedan år 2000. En av kommunerna har använt
fjärrundervisning för den integrerade samiska undervisningen, vilket
innebär att undervisningen bedrivits med digitala hjälpmedel på distans
med lärare och elev på olika orter. SaMs har beslutat att med anslaget
bekosta integrerad samisk undervisning i samiska och sameslöjd men även
i samhälls- och naturorienterande ämnen samt hemkunskap. Regeringens
satsning innebär en möjlighet att öka antalet kommuner som erbjuder
integrerad samisk undervisning så att fler barn därmed får möjlighet att få
undervisning på samiska i grundskolan.
Se även svar under rekommendation 2 och 3 samt punkt 161.
376. (box) Expertkommittén anmodar återigen starkt de svenska
myndigheterna att vidta åtgärder för att meänkieliundervisning
tillhandahålls som en integrerad del av kursplanerna i samtliga berörda
kommuner och att utveckla tvåspråkig undervisning på meänkieli som ett
alternativ till modersmålsundervisning.
Det finns möjlighet att bedriva tvåspråkig undervisning i årskurs 1-6 enligt
bestämmelser i skolförordningen (2011:185). Förordningen om
försöksverksamhet i grundskolan (2011:421) ger huvudmän möjlighet att
erbjuda tvåspråkig undervisning i årskurs 7-9 även i andra språk än finska.
Artikel 8.1.c.iv – Gymnasieskolan
179. (box) Expertkommittén anmodar de svenska myndigheterna att införa
samiska på gymnasiet i övriga kommuner där samiska används.
Bokenskolan Jokkmokk erbjuder två samiska
gymnasieutbildningsalternativ för ungdomar – Samiska näringar och
Samiska Samhällsprogrammet. Skolan har riksrekrytering vilket betyder
att elever från hela landet kan söka och genomföra sin utbildning vid
skolan. Inom den nya gymnasieskolan (GY11) har Samiska
samhällsprogrammet utvecklats till ett högskoleförberedande
samhällsprogram med samisk inriktning och från och med höstterminen
2012 erbjuder skolan även ett samiskt yrkesprogram om samiska näringar.
Samiska samhällsprogrammet hade hösten 2013 sammantaget 15 elever
och Samiska yrkesprogrammet åtta inskriva elever.

34

381. (box)Expertkommittén anmodar starkt de svenska myndigheterna att i
samarbete med de meänkielitalande ta fram strategier för att stärka
utbudet av meänkieli i gymnasieskolan.
Enligt 15 kap. 19 § skollagen (2010:800) ska modersmålsundervisning i ett
nationellt minoritetsspråk erbjudas även om språket inte är elevens
dagliga umgängesspråk i hemmet. Det är kommunen som är skyldig att
erbjuda eleven detta. En elev i gymnasieskolan har således rätt att få
undervisning i meänkieli på gymnasiet om han eller hon begär det.

Artikel 8.1.d.iv – Teknisk- och yrkesutbildning
183. Expertkommittén anmodar de svenska myndigheterna att agera mer
proaktivt genom att utöka och stärka utbudet av yrkesutbildning på
samiska.
Yrkeshögskoleutbildningar är en eftergymnasial utbildningsform med
syfte att täcka specifika kompetensbehov på arbetsmarknaden.
Utbildningsutbudet styrs av arbetslivets behov och varierar därför över
tid. För att få tillstånd att bedriva en yrkeshögskoleutbildning måste
utbildningen svara mot behov av kvalificerad arbetskraft i arbetslivet
som inte tillgodoses genom en utbildning enligt högskolelagen
(1992:1434) eller en utbildning som kan leda fram till en examen enligt
lagen (1993:792) om tillstånd att utfärda vissa examina. Alternativt så
måste utbildningen medverka till att utveckla eller bevara kvalificerat
yrkeskunnande inom ett smalt yrkesområde som är av betydelse för
individen och samhället. Någon särskild koppling till minoritetsspråk
finns inte i regelverket och Yrkeshögskolemyndigheten kan därför i sin
bedömning inte ta speciella hänsyn till detta.
285. Expertkommittén[ …] uppmanar de svenska myndigheterna att
tillhandahålla detaljerad information om huruvida någon undervisning
bedrivs på eller i finska vid någon av de nämnda folkhögskolorna eller vid
någon annan utbildningsanstalt som erbjuder yrkesutbildning. (Axevall
folkhögskola)
Axevalla folkhögskola har en filial samlokaliserad med Alma
folkhögskola i Stockholm (Liljeholmen). På filialen har Axevalla under
några år bedrivit en 2-årig behandlingsassistentutbildning för
tvåspråkiga deltagare(finska/svenska). Gruppen har bestått av ett
dussintal deltagare per gång. I maj 2013 gick den 3:e och sista gruppen
klar sin utbildning. Styrelsen för skolan har beslutat att inte starta ny
utbildning från och med hösten 2011 på grund av att den är för
resurskrävande. Däremot kan folkhögskolan tänka sig att erbjuda andra,
kortare utbildningar, på finska förutsatt att intresset är tillräckligt stort.

35

Artikel 8.1.e.iii – Högskoleutbildning
191. Expertkommittén rekommenderar de svenska myndigheterna att
vidta aktiva åtgärder för att göra det möjligt för högskolor och
universitet att erbjuda kurser i samiska utan att trösklar tillämpas som
kan göra att sådana kurser inte kan anordnas.
Både vid Umeå universitet och Uppsala universitet är det möjligt att läsa
samiska för nybörjare där förkunskapskravet är grundläggande
behörighet. Regeringen har därutöver, som nämns tidigare i rapporten,
från och med 2013 gett Umeå universitet nationellt ansvar och medel för
att snarast bygga upp och utveckla ämneslärarutbildning i samiska. I
arbetet ska universiteten bl.a. ta hänsyn till dialog med berörd nationell
minoritet. Regeringen avser att återkomma i fråga om utvärdering av det
särskilda åtagandet.
Kursutbudet i samiska och samiska studier utgörs på Umeå universitet av
distanskurser med nätstöd eller av rena nätbaserade kurser. Exempel på
erbjudna kurser är samiska språkrevitaliseringsstudier, samiska
kulturstudier, lulesamiska samt sydsamiska på både grundnivå och
avancerad nivå.
Artikel 8.1.g – Undervisning i historia och kultur
297. Expertkommittén har inte fått någon information om fullgörandet
av detta åtagande när det gäller elever i det allmänna
utbildningssystemet och uppmanar de svenska myndigheterna att i nästa
periodiska rapport tillhandahålla relevant information om detta. (finska)
394. Expertkommittén har inte fått någon information om fullgörandet av
detta åtagande när det gäller elever i det allmänna utbildningssystemet och
uppmanar de svenska myndigheterna att i nästa periodiska rapport
tillhandahålla relevant information om detta. (meänkieli)
Skolan ansvarar för att varje elev efter genomgången grundskola,
grundsärskola, sameskola eller specialskola har fått kunskaper om de
nationella minoriteternas kultur, språk, religion och historia. Detta
uppdrag finns angivet i de övergripande målen och riktlinjerna till
läroplanerna. Rektorn har ett särskilt ansvar för att skolpersonalen får
kännedom om internationella överenskommelser bl.a. den europeiska
stadgan om landsdel- och minoritetsspråk som Sverige har förbundit sig
att beakta i utbildningen. I ämnen som svenska, samhällskunskap och
historia ska alla elever lära sig mer om de nationella minoriteterna.
I den nationella läroplanen (Läroplan för grundskolan, förskoleklassen och
fritidshemmet 2011, Lgr11) ges de nationella minoriteternas kultur och
historia utrymme och är en tydlig del av undervisningens inriktning. I
36

läroplanens allmänna del kommer detta exempelvis till uttryck genom
skrivningen att ”alla elever ska förstå sig själv och sitt sammanhang utifrån
en förtrogenhet med det svenska, nordiska och västerländska kulturarvet
och kunskaper om de nationella minoriteternas kultur, språk, religion och
historia”. Vidare finns skrivningar om nationella minoriteters kultur och
historia även i de ämnesspecifika kursplanerna i de ämnen där det är
naturligt att detta behandlas. I kursplanen för svenska anges att ett
centralt innehåll i undervisningen är att eleverna ska ha kunskap om
”språkbruk genom tiderna, de nationella minoritetsspråken i Sverige och
deras ställning i samhället”.
Inom ramen för undervisningen i modersmål av de nationella
minoritetsspråken ingår även inslag av de nationella minoriteternas
historia och kultur. I läroplanen för modersmål anges att eleverna genom
undervisningen i modersmål ska ges möjlighet att reflektera över
traditioner, kulturella företeelser och samhällsfrågor utifrån sitt språk.
Se även svar under artikel 7.3.
Se svaret under punkten 297 samt artikel 7.3.
Artikel 8.1.h – Lärarutbildning
196. (box) Expertkommittén anmodar återigen starkt de svenska
myndigheterna att ta fram ett program för utbildning av samisklärare,
inklusive tvåspråkig undervisning, och att tillhandahålla incitament för
studerande att bli lärare i samiska.
Elever i grund- och gymnasieskolan erbjuds studie- och yrkesvägledning.
Det är ett sätt att sprida information om möjligheten att t. ex. bli lärare i
ett nationellt minoritespråk. Sverige har därutöver ett generellt
studiestödssystem som alla individer kan ta del av för studier vid
universitet och högskolor. På flera lärosäten ges kurser och program som
distansundervisning. Universitet och högskolor validerar reell kompetens
och tidigare praktisk erfarenhet.
Regeringen har från och med 2013 gett Umeå universitet ett nationellt
ansvar och särskilda medel för att snarast bygga upp och utveckla
ämneslärarutbildning i samiska. I arbetet ska universitet ta hänsyn till de
särskilda behov och förutsättningar som språket har samt föra en dialog
med berörd nationell minoritet. Lärosätet ska samverka med berörda
aktörer i Sverige, och när relevant, i andra länder som har erfarenhet av
arbete med samiska. Regeringen avser återkomma i fråga om utvärdering
av det särskilda åtagandet.
Umeå universitet har enligt regleringsbrevet ett uppdrag att varje läsår
erbjuda utbildning i samiska.

37

Se även svar under punkten 191 samt rekommendation 4.
400. (box) Expertkommittén anmodar återigen starkt de svenska
myndigheterna att ta fram ett program för utbildning av meänkielilärare,
inklusive tvåspråkig undervisning, och att tillhandahålla incitament för
studerande att utbilda sig till lärare i meänkieli.
Regeringen har från och med 2013 gett Stockholms universitet ett
nationellt ansvar och särskilda medel för att snarast bygga upp och
utveckla en ämneslärarutbildning i meänkieli. I det arbetet ska universitet
föra en dialog med berörd nationell minoritet. Lärosätet ska samverka
med berörda aktörer i Sverige, och när relevant, i andra länder som har
erfarenhet av arbete med meänkieli. Regeringen avser återkomma i fråga
om utvärdering av det särskilda åtagandet.
För mer detaljer se svar under punkterna 191 och 196 samt
rekommendation 4.
Artikel 8.1.i – Tillsyn
Statens skolinspektion är tillsynsmyndighet för skolväsendet i Sverige. I
den regelbundna tillsynen ingår att säkerställa att varje svensk skola
fullföljer de krav som åligger skolan enligt skolförfattningarna. Däri ingår
att säkerställa att de nationella minoriteternas språkliga rättigheter
tillvaratas.
Skolinspektion har i uppdrag av regeringen att utföra
kvalitetsgranskningar av skolväsendet, förskoleverksamheten och
fritidshemmen. Kvalitetsgranskning innebär en detaljerad och systematisk
undersökning av en verksamhets kvalitet inom ett avgränsat område där
utgångspunkten är alla barns och elevers lika rätt till en god utbildning i
en trygg miljö. De iakttagelser, analyser och bedömningar som görs inom
ramen för granskningarna redovisas dels i form av enskilda beslut till de
granskade skolhuvudmännen, dels i en övergripande och sammanfattande
rapport. Genom beskrivningar av viktiga kvalitetsaspekter inom
granskningsområdet avser den övergripande och sammanfattande
rapporten att ge ett utvecklingsstöd även för huvudmän och skolor som
inte har granskats. Skolinspektionen har under 2012 avlämnat sin
kvalitetsgranskning av modersmålsundervisning och tvåspråkig
undervisning i de nationella minoritetsspråken (Rapport 2012:2). Under
2011 genomförde myndigheten även en riktad tillsyn inom området för
särskild rätt till plats i förskoleverksamheten för vissa nationella
minoriteter (dnr 40 2011:3022).
Statens skolverk och Skolinspektionen har ett delat ansvar. Skolverket
ansvarar för styrning, utveckling och stöd av skolorna, medan

38

Skolinspektionen utövar tillsyn. Tillsammans säkerställer myndigheterna
att skolan både utvecklas och fullföljer de skyldigheter som finns. Detta
gäller även för aspekter som rör de nationella minoriteterna, vilket
kommer till uttryck genom Skolinspektionens kvalitetsgranskning som
lämnades 2012 och genom Skolverkets fortsatta arbete med att erbjuda
undervisningsstöd.
Artikel 8.2 – Utbildning utanför förvaltningsområdena
210. Formuleringen i 14 § språklagen att den som tillhör en nationell
minoritet ska ges ”möjlighet att lära sig, utveckla och använda
minoritetsspråket” bekräftar den allmänna rätten för personer som tillhör
den samiska nationella minoriteten att lära sig samiska inom ramen för det
allmänna utbildningssystemet överallt i Sverige. Expertkommittén har inte
fått någon information om hur denna bestämmelse tillämpas i praktiken
utanför förvaltningsområdet för samiska. Expertkommittén har visserligen
uppmärksammats på att distanskurser i samtliga tre samiska varieteter
tillhandahålls på alla utbildningsnivåer men saknar detaljerad information
om hur dessa kurser genomförs i praktiken och vilken effekt de har.
Som redovisats i tidigare rapporter finns i Sverige en möjlighet att lära sig
och utveckla sitt minoritetsspråk på olika utbildningsnivåer. Följande är
exempel på vilka möjligheter att lära sig samiska som erbjuds på
grundskole- och universitetsnivå. Därutöver erbjuds kortkurser via olika
studieförbund på lokal nivå i ett flertal kommuner. Även språkbadsläger
för framförallt barn men även för äldre förekommer regelbundet i olika
delar av det samiska området. Språkbad är en form av metod som ofta
innebär att ett språk används intensivt av samtliga deltagare vid en
flerdagskurs.
Regeringen har beslutat att för läsåret 2011/2012 bevilja 430 000 SEK till
Samernas utbildningscentrum för utveckling av distansutbildning i
framför allt lulesamiska och för lärarinsatser för
distansutbildningsgrupper. Samernas utbildningscentrum ska till
Regeringskansliet (Utbildningsdepartementet) redovisa resultatet av
utvecklingsinsatsen i form av en rapport senast den 31 oktober 2013. Av
redovisningen ska framgå hur medlen använts.
På grundskolenivå bedrivs undervisningen i samiska på två sätt, dels inom
ramen för sameskolan där samiska är ett eget ämne som har minsta
garanterad undervisningstid genom att ämnet finns med i timplanen för
sameskolan, dels inom ramen för modersmålsundervisningen i reguljära
grundskolor. Samtliga elever som uppfyller skollagens krav på
grundläggande kunskaper ska beredas möjlighet att läsa samiska. Detta
gäller oberoende av var i landet de går i skola.

39

Vid både Umeå universitet och Uppsala universitet är det möjligt att läsa
samiska för nybörjare där förkunskapskravet är grundläggande
behörighet. Alla kurser är distanskurser. Distanskurser kan läsas av
studenter oavsett bostadsort, det innebär att personer som även lever
utanför förvaltningsområdet för samiska kan genomföra utbildningen. De
flesta kurser innehåller även en eller flera fysiska träffar som genomförs på
olika orter där varieteterna talas, som Kiruna (nordsamiska), Jokkmokk
(lulesamiska) och Östersund (sydsamiska). För sydsamiska har ett
samarbete påbörjats mellan Umeå universitet och Norges teknisknaturvitenskapelige universitet (NTNU) i Trondheim. Universitetet ger
även nätbaserade kurser utan träffar, t.ex. i historia, kultur, religion och
samhällsfrågor. Mellan 2007 och 2010 sökte drygt 900 personer kurser i
samiska och omfattningen var knappt 200 helårsstudenter.
I den tidigare myndigheten, Högskoleverkets, samråd med representanter
för de nationella minoriteterna inför skrivandet av rapporten
”Lärarförsörjningen för de nationella minoriteterna – hur kan den
tryggas?” (rapport 2011:14 R), framfördes ett visst motstånd mot
distansundervisning i annat än mycket särskilda omständigheter. Den
grundläggande synen var att vanliga undervisningsformer är att föredra.
Betänkandet Utbildning för elever i samhällsvård och fjärr- och
distansundervisning (SOU 2012:76) har varit ute på remiss.
Utbildningsdepartementet avser att behandla frågan i en proposition
under hösten 2013. Proposition kommer att baseras på Högskoleverkets
rapport och nämnda betänkande.
Artikel 9 – Rättsväsendet
Artikel 9.1 – Rätten att i domstol använda samiska i brottmål,
tvistemål och förvaltningsmål
212. Expertkommittén uppmanar de svenska myndigheterna att analysera
situationen och i nästa periodiska rapport informera om hur artikel 9
tillämpas med avseende på samiska i det utvidgade förvaltningsområdet..
Regeringen föreslog i propositionen Tolkning och översättning i brottmål
(prop. 2012/13:132) en skärpning av de regler som finns i rättegångsbalken
för tillhandahållande av tolkning vid domstolssammanträden eller
polisförhör när den som är misstänkt eller tilltalad i ett brottmål inte
behärskar svenska. Ändringen innebär att domstolar och brottsutredande
myndigheter också ska vara skyldiga att översätta vissa handlingar i
brottmål. De nya reglerna kommer alltså att omfatta även
minoritetsspråken och gälla alla domstolar i landet.
Ändringen syftar till att genomföra Europaparlamentets och rådets
direktiv 2010/64/EU om rätt till tolkning och översättning vid
straffrättsliga förfaranden. Direktivet är det första steget i den färdplan för

40

arbetet med att stärka processuella rättigheter i brottmål som EU enades
om under det svenska EU-ordförandeskapet hösten 2009. Riksdagen
beslutade i enlighet med regeringens förslag i propositionen den 17 juni
2013 och lagändringarna träder därmed i kraft den 1 oktober 2013.
Lagen (2009:724) om nationella minoriteter och minoritetsspråk har
däremot inte ändrats så att rätten att använda samiska vid domstol har
utvidgats till att omfatta hela förvaltningsområdet. Bedömningen var att
en utvidgning skulle innebära kostnadsökningar och praktiska svårigheter
samtidigt som möjligheten skulle nyttjas i begränsad utsträckning. Av
dessa anledningar bedömdes det därför mer angeläget att stärka samiskan
inom andra områden i samhället än inom domstolsväsendet.
I övriga delar gällande artikel 9 hänvisas till föregående rapport.
Artikel 10 – Förvaltningsmyndigheter och samhällsservice
Artikel 10.1.a.iii – Användning av samiska i tal och skrift
237. (box) Expertkommittén anmodar starkt de svenska myndigheterna att
öka andelen samisktalande personal på de relevanta
statsförvaltningskontoren, att ta fram adekvata utbildningsplaner och förse
personal med incitament för att förbättra sina kunskaper i samiska.
Sverige har tidigare rapporterat att förvaltningsmyndigheter enligt 11 §
lagen (2009:724) om nationella minoritetsspråk ska verka för att det finns
tillgång till personal med kunskaper i finska och meänkieli där det behövs
i enskildas kontakter med myndigheten.
Myndigheterna Länsstyrelsen i Stockholms län och Sametinget har sedan
den 1 januari 2010 i uppdrag att följa upp efterlevnaden av minoritetslagen.
Dessa myndigheter lämnar årligen en rapport till regeringen om
kommuners, landstings och statliga myndigheters tillämpning av lagen.
När det gäller tillgången till samisktalande personal i kommunernas
verksamheter som kan möta behovet enligt minoritetsspråklagen så är
bilden varierande bland kommunerna. Kommunernas egna kartläggningar
visar att det finns brister i deras organisationer. Många kommuner löser
detta genom att köpa in tjänster utifrån eller genom att anställa personer
som kan språket.
Följande är några exempel på hur enskilda kommuner hanterar frågan om
att öka andelen samisktalande personal. Strömsunds kommun har tagit
fram en minoritetspolitisk handlingsplan för att öka språkkunnigheten
bland kommunens anställda. Krokoms kommun har ambitionen att bli en
bra arbetsgivare för samiska pedagoger. Kommunen försöker t.ex. vara
flexibel gentemot individen gällande önskemål om fortbildning i språket

41

eller vad gäller önskemål om att anpassa arbetet till renskötselaktiviteter.
Alla samiska pedagoger sammankallas ca en gång i månaden till Krokom
för gemensam kompetensutveckling och planering. Från och med hösten
2013 startas, efter önskemål, en språkspärrskurs i egen regi för de samiska
pedagogerna. Syftet med kursen är att häva språkspärren och lyfta det
muntliga språket samt att skapa nya språkarenor. Anställda inom
Krokoms förvaltning har möjlighet att läsa samiska och åka på träffarna
under arbetstid.
Elva av 14 kommuner har erbjudit eller kommer att erbjuda någon slags
fortbildning i samiska framförallt inom omsorg och förskola.
Fortbildningen omfattar allt från några timmar i veckan under arbetstid
till att möjliggöra universitetsutbildning. Ett visst ökat intresse att lära sig
samiska uppges finnas. Trots de insatser som genomförs finns ett fortsatt
generellt behov av att kommunerna förbättrar kompetensutveckling för
sin personal på ett sätt som innebär att andelen samisktalande personal
ökar.
337. Med tanke på att genomförandet av minoritetslagen ännu befinner sig i
ett inledningsskede har det inte varit möjligt för expertkommittén att dra
några slutsatser när det gäller möjligheterna att använda finska i kontakter
med förvaltningsmyndigheter. Expertkommittén anmodar därför de svenska
myndigheterna att i nästa periodiska rapport tillhandahålla information om
denna fråga.
Sverige anser att frågan om möjlighet att tala finska, samiska och
meänkieli i kontakt med förvaltningsmyndigheter samt rätten att vid
behov få tolkning och översättning i sitt minoritetsspråk hör ihop och
besvarar frågan under punkt 248.
Artikel 10.1.a.v – Tillse att handlingar på minoritetsspråken anses
giltiga
För information om dessa åtagande för samiska, finska och meänkieli, se
föregående rapporter.
Artikel 10.1.c –Tillåta förvaltningsmyndigheter att upprätta
handlingar på ett landsdels- eller minoritetsspråk
Se ovan under Artikel 10.1.a.iii.
Artikel 10.2.b/c/d – Framställningar och officiella handlingar på
landsdels- eller minoritetsspråk
Se ovan under Artikel 10.1.a.iii.
Artikel 10.2.g – Ortnamn

42

Allmänt
Lantmäteriet har som nationell ortnamnsmyndighet till uppgift att
samordna den statliga ortnamnsverksamheten. Ortnamnsrådet är ett
samarbetsorgan för myndigheter och organisationer som bevakar
intressen inom ortnamnsvården. Ortnamnsrådet består av representanter
från Lantmäteriet, ISOF, Riksantikvarieämbetet, Sametinget, Sveriges
kommuner och landsting, Trafikverket och Universitet.
Lantmäteriet har ett fortlöpande samarbete med ISOF, Sametinget samt
Svenska Tornedalingars Riksförbund (STR-T) i arbetet med
ortnamnsredovisningen i norra Sverige. Lantmäteriet genomför
kontinuerlig granskning av ortnamnen i minoritetsspråksområdena och
under den aktuella perioden har ortnamnen i Lantmäteriets
grundläggande kartdatabas (1:10 000) och ortnamnen på Översiktskartan
(1:250 000) granskats. Drygt 15 000 samiska ortnamn har ingått i denna
åtgärd.
Språk/varietet Antal ortnamn i
ortnamnsregistret
Svenska

936 803

Finska

8 695

Meänkieli

5 795

Nordsamiska

3 361

Trafikverkets arbete med
utmärkning av minoritetsspråk på
Sydsamiska
2 897
plats har gjorts i samband med
granskningen. Den 1 oktober 2012 var
Umesamiska 3 244
190 orter utmärkta på samiska, 7
orter på finska och 7 orter på meänkieli. Ytterligare ett stort antal orter
har inventerats och är under handläggning. Här bistår Lantmäteriet
Trafikverket med uppgifter om korrekt ortografi för alla orter.
Lulesamiska

5 926

På Lantmäteriets tjänst ”Kartsök och ortnamn” på internet finns tillgång
till det nationella ortnamnsregistret. Ortnamnen är sökbara genom olika
alternativ och presenteras i en interaktiv kartfunktion som gör det möjligt
att titta på Sverigekartan, Översiktskartan, Vägkartan, Fjällkartan,
Terrängkartan samt Topografiska webbkartan. Alla ortnamn presenteras
med språkkod, vilket tydliggör minoritetsspråkens ortnamn. Under 2012
besökte 117 022 unika användare tjänsten. Lantmäteriets hemsida
(www.lantmateriet.se) har omarbetats och nu finns möjlighet att ta del av
informationen på samtliga minoritetsspråk.
Lantmäteriet har ett aktivt nätverk av myndigheter och organisationer
inom minoritetsspråksområdet som genom ett samrådsförfarande bidrar

43

till en ökad användning och exponering av minoritetsspråkens ortnamn.
Intresset i media är stort kring dessa frågor och rapporteringen bidrar till
en ökad förståelse för minoritetsspråkens situation. Lantmäteriet har
kunnat notera ett ökat medvetande kring dessa frågor genom framförallt
mediakontakter. Lantmäteriet har under perioden aktivt arbetat med
insatser för att åstadkomma en fullständig och korrekt
ortnamnsredovisning inom minoritetsspråksområdena och har under år
2012 ägnat ca 500 arbetstimmar åt denna uppgift.
246. Expertkommittén bedömer att åtagandet fullgörs delvis och uppmanar
de svenska myndigheterna att i nästa periodiska rapport lämna mer
detaljerad information när det gäller användningen av ortnamn på samiska.
Vid Ortnamnsrådets sammanträde den 11 maj 2011 redovisades
Trafikverkets plan för utmärkning av ortnamn på minoritetsspråk längs de
allmänna vägarna i Västerbottens och Norrbottens län. Frågan om
redovisning av postorter på samiska initierades.
Den 17 maj 2011 arrangerade ISOF en utbildningsdag i Kiruna om ortnamn
och uppteckningsverksamhet för de nationella minoriteterna samer,
sverigefinnar och tornedalingar. Lantmäteriet medverkade med
ortnamnsspecialister. Representanter från minoritetsgrupperna deltog i
utbildningen.
Seminariet 2011 var upplagt som en kurs i ortnamnsdokumentation och
vände sig särskilt till privatpersoner som är intresserade av att uppteckna
ortnamn på finska, meänkieli och samiska. Målsättningen med kursen var
att lära deltagarna att enkelt kunna leverera nya uppteckningar till
institutets ortnamnsarkiv, i syfte att ytterligare höja kvaliteten på
ortnamnssamlingarna. Samtidigt förbättras förutsättningarna för
redovisningen av minoritetsspråkens ortnamn på de allmänna kartorna
och på vägskyltar.
347. Expertkommittén bedömer att åtagandet fullgörs delvis och uppmanar
de svenska myndigheterna att i nästa periodiska rapport lämna mer
detaljerad information när det gäller användningen av ortnamn på finska.
Finska ortsnamn förekommer i följande sju kommuner: Gällivare,
Haparanda, Kalix, Kiruna, Pajala, Överkalix och Övertorneå.
Se svar under artikel 10.2.g, samt under punkten 246.
442. Expertkommittén välkomnar denna utveckling och ser fram emot att i
nästa periodiska rapport få ta del av mer information om hur detta
åtagande fullgörs i praktiken. (ortnamn på meänkieli)

44

År 2011 gjorde ISOF på regeringens uppdrag en översyn av 1 kap. 4 § lagen
(1988:950) om kulturminnen m.m. rörande ortnamn på
minoritetsspråken. I samråd med bl.a. företrädare för den tornedalska
minoriteten föreslog institutet i sin rapport den 27 juni 2011 att den
aktuella passusen i lagen skulle utökas med namn på meänkieli.
Ändringen i lagen träder i kraft den 1 januari 2014.
Vidare har ISOF utarbetat en handledning för granskning av ortnamn
på meänkieli. En preliminär version blev färdig under 2012. Av
handledningen framgår att den språkliga variationen är omfattande
inom språkområdet. Handledningen är ett försök till en försiktig
reglering av den variation som kan tillåtas för ortnamn.
Se även svar under punkten 246.
Artikel 10.4.a. – Tolkning eller översättning vid behov
248. Den information som expertkommittén har tillgång till rör den
region och det förvaltningsområde som gällde innan minoritetslagen
trädde i kraft. För att expertkommittén ska kunna bedöma detta
åtagande behöver expertkommittén uppdaterad information om
situationen för hela det utvidgade förvaltningsområdet och för samtliga
myndighetsorgan som omfattas av minoritetslagen. Expertkommittén
uppmanar de svenska myndigheterna att i nästa periodiska rapport
tillhandahålla de relevanta uppgifterna. (gäller samiska)
I Sverige finns ett ersättningssystem i form av statsbidrag som innebär
att när en kommun eller ett landsting har fått ett utökat ansvar för ett
åtagande som i grund och botten är statligt så utgår ett statsbidrag.
Statsbidraget utgår till kommuner som ingår i förvaltningsområdet för
finska, samiska eller meänkieli och är reglerat i förordning (2009:1299)
om nationella minoriteter och minoritetsspråk. Statsbidraget är avsett
att användas till de merkostnader som uppkommer i kommunen eller
landstinget med anledning av de rättigheter som enskilda har enligt
lagen (2009:724) om nationella minoriteter och minoritetsspråk och till
åtgärder för att stödja användningen av minoritetsspråket.
Regeringens inställning är att användningen av statsbidraget med
fördel bör ske i en dialog mellan kommunen eller landstinget och
företrädare för berörd nationell minoritet. Avsikten är att genom
samråd och ömsesidigt ansvarstagande gemensamt kunna slå fast
prioriteringarna i det lokala arbetet. På så sätt skapas transparens i
användningen av de ekonomiska resurserna vilket ger bättre samsyn
och långsiktighet i det fortsatta minoritetspolitiska arbetet. En följd av
samrådet är att kommuner och landsting inte prioriterat att ha en egen
tolk anställd. I stället anlitas tolkar och översättare när det finns
efterfrågan eller behov. Andra myndigheterna har i de flesta fall gjort

45

en motsvarande bedömning och anlitar tolk och översättare vid behov
eller efter önskemål.
Sametinget och Länsstyrelsen i Stockholms län ska årligen redovisa en
samlad bedömning av efterlevnaden av lagen (2009:724) om nationella
minoriteter och minoritetsspråk till regeringen. I sin uppföljning för 2012
visar myndigheterna att de flesta kommuner inom förvaltningsområdena
för finska, samiska och meänkieli gjort kartläggningar av behov och
resurser inom flera olika verksamhetsområden. En sammanställning av
kartläggningarna visar att kommunerna kartlagt bland annat kommunens
reception, växel och ärendehandläggning vilket bör borga för att det finns
en förberedelse för att kunna bemöta personer som vill tala sitt
minoritetsspråk. Kartläggningarna visar en variation i
förvaltningsmyndigheternas förmåga och förberedelse för att bemöta
personer på samiska. Kartläggning är en viktig utgångspunkt för hur
kommunen avser att arbeta för att tillgodose enskilda personers efterfråga
att få använda samiska i kontakt med myndigheten. Ett sådant arbete kan
bland annat ske genom att verka för att det finns tillgång på personal med
kunskaper i samiska, vilket till exempel både kan innebära att aktivt
beakta behovet vid rekryteringar och att låta personalen gå
språkutbildningar.
Artikel 10.5 – Släktnamn
För information om detta åtagande, se föregående rapport.
Artikel 11 – Massmedia
Artikel 11.1.a.iii – Lämpliga åtgärder för att radiostationer och TVkanaler skall tillhandahålla program på landsdels- eller
minoritetsspråk
Programföretagen i allmänhetens tjänst har ett stort ansvar för att beakta
bl.a. de nationella minoriteternas behov. Sveriges Radio AB (SR), Sveriges
Television AB (SVT) och Sveriges Utbildningsradio AB (UR) har
sändningstillstånd som sträcker sig under perioden 2010–2013. Enligt
sändningstillstånden ska programföretagen beakta språkliga och etniska
minoriteters intressen. Verksamheten ska vara ett prioriterat område och
tillgängligheten ska förbättras. Minoritetsspråken samiska, finska,
meänkieli och romani chib ska inta en särställning. Vidare ska
programföretagen ha en dialog med de berörda grupperna. Inom ramen
för de allmänt hållna skrivningarna i sändningstillstånden utformar
programföretagen självständigt sina programutbud.
År 2012 sände SVT samiska program under totalt 83 timmar, däribland
nyhetsprogrammet Ođđasat, som samproduceras med norska NRK och
finska YLE Sámi Radio. Ođđasat har även en webbsajt med möjlighet att

46

titta på streamade nyhetssändningar på samiska. SR producerade 9 677
timmar samiska program 2012, vilket resulterade i en total sändningstid på
20 142 timmar. SR Sameradion sänder program på flera olika dialekter,
inom samtliga programområden och för alla åldersgrupper inklusive barn
och ungdomar. UR har sänt tv- och radioprogram på samiska 2012.
SVT sänder nyheter, samhällsprogram, barnprogram, dokumentärer m.m.
på finska. Under 2012 uppgick det totala utbudet av finskspråkiga program
i SVT till 281 timmar. SR producerade 8 131 timmar på finska 2012, vilket
resulterade i en total sändningstid på 30 466 timmar. UR har sänt program
både i tv och i radio på finska 2012.
SVT har under 2012 sänt program på meänkieli under totalt 12 timmar. SR
producerade 2012 637 timmar på meänkieli, vilket resulterade i en total
sändningstid på 2 316 timmar. UR har sänt program både i tv och i radio
på meänkieli 2012.
Regeringen beslutade den 16 juni 2011 att tillsätta en kommitté med
uppdrag att analysera förutsättningarna för radio och tv i allmänhetens
tjänst och lämna förslag till de förändringar som behöver göras inför nästa
tillståndsperiod som inleds den 1 januari 2014. Public service-kommittén
inkom den 11 september 2012 med betänkandet Nya villkor för public
service (SOU 2012:59), som bl.a. innehåller förslag på förstärkningar när
det gäller programföretagens utbud på de nationella minoritetsspråken.
Den 19 juni 2013 fattade regeringen beslut om propositionen Bildning och
tillgänglighet – radio och tv i allmänhetens tjänst 2014–2019 (prop.
2012/13:164). I propositionen, som innehåller förslag till villkor för SR, SVT
och UR för den kommande tillståndsperioden, skärps kraven på
programföretagens utbud på minoritetsspråk. Villkoren i
sändningstillstånden föreslås preciseras så att det framgår att samtliga
programföretags utbud på de nationella minoritetsspråken finska,
samiska, meänkieli och romani chib ska öka årligen under
tillståndsperioden jämfört med 2013 års nivå. Samtliga programföretag ska
erbjuda ett utbud på det nationella minoritetsspråket jiddisch.
Artikel 11.1.c.i – Uppmuntra och/eller underlätta inrättande av minst
en tv-kanal på landsdels- eller minoritetsspråk (gäller endast finska)
Sedan slutet av 1980-talet har pengar avsatts i statsbudgeten för att göra
det möjligt att sända en finskspråkig kanal i delar av marknätet i Sverige. I
samband med att sändningarna i marknätet övergick till enbart digital
teknik i början av 2007 kunde sändningsområdet för den finska kanalen
ökas. Det är Sverigefinska Riksförbundet som disponerar det statliga
anslaget och sluter avtal om distribution och upphovsrättsklarering av
kanalen. Det innebär att TV Finland nu sänds i hela Mälardalen inklusive
Stockholm, Västerås och Uppsala, som fri-tv i marknätet. Genom avtal

47

mellan den största kabeloperatören i området, ComHem, och
Sverigefinska Riksförbundet, är kanalen också lätt tillgänglig i kabelnäten i
samma område. Även i andra delar av landet finns TV Finland tillgänglig
som betalkanal
via kabel-tv samt via webben.
Artikel 11.1.d – Uppmuntran och/eller underlättande av produktion
och distribution
252. Mot bakgrund av denna nya information bedömer expertkommittén
att åtagandet fullgörs och ser fram emot att få ta del av ytterligare
exempel i samband med nästa periodiska rapport. (produktion på
samiska)
Filmpool Nord, ett regionalt produktionscentrum för film- och tvproduktion, har under 2010 – 2012 gett stöd till sex projekt på samiska, två
på meänkieli och ett på romani. Filmpool Nord kommenterar att
projekten ofta omfattar flera olika språk samtidigt. Just nu är sju projekt
på samiska/svenska under utveckling samt ett på romani.
Se även svar under artikel 11.1.a.iii.
Artikel 11.1.e.i – Uppmuntra och/eller underlätta att åtminstone en
tidning grundas och/eller upprätthålls på landsdels- eller
minoritetsspråk.
257. Expertkommittén välkomnar de initiativ som den svenska regeringen
tagit och ser fram emot att i samband med nästa periodiska rapport få
ytterligare information om resultatet (gränsöverskridande
tidningssamarbeten) (samiska).
457. Expertkommittén välkomnar de initiativ som den svenska regeringen
tagit och ser fram emot att i samband med nästa periodiska rapport få
ytterligare information om resultatet (gränsöverskridande
tidningssamarbeten). (meänkieli)
Villkoren för statligt presstöd regleras i Presstödsförordningen som bl.a.
innehåller regler för ekonomiskt stöd till dagstidningar som vänder sig till
språkliga minoriteter. Det finns tidningar helt eller delvis skrivna på finska
som får presstöd. Det finns i dagsläget ingen dagstidning i Sverige på
samiska eller meänkieli. Däremot finns det tidskrifter som skrivs helt eller
delvis på dessa språk.
Regeringen gav den 22 december 2010 Sametinget i uppdrag att, i samråd
med Svenska Tornedalingars Riksförbund (STR-T), genomföra en förstudie
om förutsättningarna för gränsöverskridande tidningssamarbeten på
meänkieli och samiska. Sametinget erhöll 130 000 kronor för att genomföra
förstudien. Uppdraget redovisades till regeringen den 30 september 2011. I
48

sin rapport lämnade Sametinget en rad förslag och föreslog samtidigt att
den kommande presstödsutredningen skulle titta på förslagen.
I december 2011 tillsattes Presstödskommittén för att göra en översyn av
det statliga stödet till dagspressen. Som en första uppgift skulle
kommittén, med utgångspunkt i Sametingets rapport, ta ställning till om
stödet för dagstidningar till nationella minoriteter bör förstärkas i
nuvarande presstödsförordning. Kommittén fick i uppdrag att ta ställning
till och analysera konsekvenserna av Sametingets förslag till förändringar i
nuvarande presstödsförordning. Presstödskommittén lämnande den 30
september 2012 ett delbetänkande Stöd till dagstidningar på samiska och
meänkieli (SOU 2012:58).
Presstödskommittén lämnar i sitt delbetänkande flera förslag för att
underlätta för tidningar som helt eller delvis skrivs på samiska eller
meänkieli att kvalificera sig för driftsstöd. Förslagen innebär att
upplagegränsen för allmänt driftsstöd sänks från 1 500 till 750 abonnerade
exemplar för dagstidningar som i huvudsak är skrivna på samiska eller
meänkieli. Samtidigt föreslås att kravet på att 90 procent av upplagan
måste vara spridd i Sverige tas bort för sådana tidningar men att stödet
fortsättningsvis beräknas, precis som för andra dagstidningar, utifrån den
del av upplagan som huvudsakligen distribueras inom Sverige. Kommittén
föreslår även att en bestämmelse om begränsat driftsstöd för en tidning
vars redaktionella innehåll till minst 25 procent är skrivet på finska utökas
till att gälla om det redaktionella innehållet till minst 25 procent är skrivet
på något eller några av språken finska, meänkieli eller samiska. Den
geografiska avgränsningen för en sådan tidnings utgivningsort föreslås att
utökas till att omfatta kommuner som ligger i respektive
förvaltningsområde för samiska eller meänkieli.
Delbetänkandet med Sametingets förstudie som bilaga har remitterats och
underlaget bereds för närvarande inom Regeringskansliet. Avsikten är att
förändringar i presstödsförordningen ska kunna träda i kraft från 2014.
Presstödsförordningen gäller till den 31 december 2016 i enlighet med EUkommissionens godkännande av statsstöd. Presstödskommittén har därför
också i uppdrag att analysera vilka kriterier som ska ligga till grund för ett
framtida stöd till dagspressen och lämna förslag på utformningen av ett
sådant. Även i detta arbete ska kommittén beakta nationella minoriteter.
Presstödskommittén ska senast den 31 augusti 2013 slutligt redovisa sitt
uppdrag.
Artikel 11.1.f.ii – Finansiellt stöd till TV-program på samiska
Något särskilt statligt stöd för produktion av tv-program, oavsett språk,
finns inte.

49

Artikel 11.2 – Rätt att ta del av Radio- och tv-sändningar från andra
länder
Som redovisats i tidigare rapport finns inga begränsningar i friheten att
från grannländer direkt ta emot radio- och tv-sändningar på språk som
brukas i samma eller liknande form som ett landsdels- eller
minoritetsspråk och inte heller i återutsändning av radio- och tvsändningar från grannländer på ett sådant språk.
Artikel 12 – Kulturell verksamhet och kulturella inrättningar
Artikel 12.1.a – Uppmuntran av kulturella aktiviteter (samiska,
finska, meänkieli)
Statens kulturråd har i uppgift att bl.a. särskilt verka för konstnärligt och
kulturpolitiskt värdefull utveckling inom verksamheter som rör samiska
folkets och övriga nationella minoriteters kultur. Vid myndigheten finns
en särskild referensgrupp som bedömer bidragsansökningar om bland
annat projekt- och litteraturstöd.
Stöd har bl.a. fördelats till Uusi Teatteri/Nya finska teatern,
Tornedalsteatern, Sverigefinska biblioteket i Stockholm, Judiska
biblioteket i Stockholm och Sverigefinska riksförbundet som beviljats
medel för finsk amatörteaterverksamhet.
Kulturrådet har i övrigt fortsatt att prioritera stödet till Romska
kulturcentret i Malmö samt ett trettiotal projekt av mer
tidsbegränsad karaktär. Utöver stöd för främjande av nationella
minoriteters kulturverksamhet beviljades, liksom tidigare år, stöd för
utgivning av litteratur samt produktionsstöd för kulturtidskrifter.
Kulturrådet beviljade 2012 drygt nio miljoner kronor i bidrag till nationella
minoriteters kulturverksamhet.
Därutöver har Kulturrådet under år 2012 bland annat beviljat stöd till ett
antal offentligt finansierade kulturinstitutioner för insatser som i
samverkan med romska kulturutövare tillgängliggjort romsk kultur.
Från och med 2011 har 20 län successivt anslutit sig till
Kultursamverkansmodellen som är en ny modell för att fördela vissa
statliga medel till regionala kulturverksamheter. Modellen syftar till ett
ökat genomslag för regionala prioriteringar och variationer inom
kulturpolitiken samt till att föra kulturen närmare medborgarna. Genom
statligt stöd till regional kulturverksamhet ges landstingen ett ökat
inflytande och ansvar för fördelningen av statliga kulturmedel. Inom
modellen verkar Kulturrådet för att landstingen uppmärksammar och
främjar de nationella minoriteternas kultur, och att detta görs i samverkan
med de nationella minoriteterna.

50

Därutöver fördelar Sametinget årligen medel till samisk kultur som en del
av regeringens samepolitik.
Artikel 12.1.b – Främja tillgången till verk framställda på landsdelseller minoritetsspråk (samiska, finska, meänkieli)
464. Expertkommittén gör därför bedömningen att åtagandet fullgörs delvis
och uppmanar de svenska myndigheterna att i nästa periodiska rapport
tillhandahålla information med relevans för detta åtagande.
Som har framgått ovan har programföretagen i allmänhetens tjänst ett
stort ansvar att beakta de nationella minoriteternas behov. I avsnittet om
artikel 11.1.a.iii redovisas hur många timmar program som sänts på
samiska, finska och meänkieli under 2012. Företagen redovisar emellertid
inte närmare om programmen är utsända på originalspråk eller om de är
dubbade till de aktuella språken.
Svenska Filminstitutet fördelar stöd för syntolkning och textning av
svenskproducerad film på svenskt språk för biografer och dvd. Med
svenskt språk avses förutom svenska även de nationella minoritetsspråken
samiska, finska, meänkieli, romani chib och jiddisch. Under perioden har
inga stöd för textning på minoritetsspråk delats ut, däremot ett stöd till
utbildning av sverigefinska syntolkar i Norrbotten.

Artikel 12.1.c – Främja tillgången på landsdels- eller minoritetsspråk
till verk framställda på andra språk (gäller finska och samiska)
För information om detta hänvisas till föregående rapport.
Artikel 12.1.d – Avsättande av medel för att inkludera kunskaper i
och användning av landsdels- eller minoritetsspråk och deras
kultur i produktioner (samiska, finska, meänkieli)
För information om detta hänvisas till föregående rapport.
Artikel 12.1.e – Personal som helt behärskar ifrågavarande landsdelseller minoritetsspråk (samiska)
För information om detta hänvisas till föregående rapport.
Artikel 12.1.f – Deltagande av talare av landsdelsspråk (samiska,
finska, meänkieli)
För information om detta hänvisas till föregående rapport.

51

Artikel 12.1.g – Arkiv (samiska, finska, meänkieli)
363. Expertkommittén anser att åtagandet fullgörs delvis för närvarande
och rekommenderar de svenska myndigheterna att vidta åtgärder för att
säkerställa en adekvat framtida finansieringsnivå för Sverigefinländarnas
arkiv.
Fram till och med verksamhetsåret 2013 fick Sverigefinländarnas
arkiv ekonomiskt stöd från den svenska staten genom Riksarkivets
nämnd för enskilda arkiv. Bidraget till Sverigefinländarnas arkiv har
under de senaste fem åren utvecklats från 250 000 kr (2009) till 270
000 kr (2013).
Riksarkivets nämnd för enskilda arkiv upphörde vid årsskiftet
2012/13. Nämndens uppgifter avseende bidragsgivning för
arkivverksamhet har övertagits av Riksarkivet. Riksarkivet beslutar
under 2013 om bidrag till dessa institutioner för verksamhetsår 2014
efter samråd med det nybildade Samarbetsrådet för enskilda arkiv
vid Riksarkivet. Den nya modellen berör inte bidragsgivningen för
institutioner/organisationer som Sverigefinländarnas arkiv. Det finns
inget som talar för att Sverigefinländarnas arkiv skulle gå miste om
sitt bidrag från staten för verksamhetsåret 2014. Institutionens
ansökan till Riksarkivet kommer att bedömas på samma grunder
som tidigare, det vill säga verksamhetens syfte och professionella
kvalitet.
467. Expertkommittén har dock inte fått någon ytterligare
information om det centrum för meänkieli som skulle inrättas och
uppmanar de svenska myndigheterna att i nästa periodiska rapport
tillhandahålla sådan information.
ISOF har från STR-T fått information om att organisationen önskar
sig ett sådant centrum.
Se även svar under punkten 367.
Artikel 12.1.h – Språkvård (finska, samiska)
Institutet för språk och folkminnens (ISOF) arbete med att följa upp
tillämpningen av språklagen har bl.a. inneburit utveckling av
språkvården för de nationella minoritetsspråken. Arbetet med
rådgivning för både forskare och allmänhet är omfattande och
rådgivningen i språkfrågor har ökat liksom antalet besökare till
institutets arkiv med samlingar.
Vad gäller finskan så har ISOF sammanställt ordlistor, dokumenterat
finskan i Sverige, följt hur finskans ställning i Sverige förändras, gett
ut språkvårdstidskriften Kieliviesti med texter på finska och
meänkieli och publicerat information på webbplatsen. Därutöver har

52

ISOF anordnat seminarier, föreläsningar och språkvårdsdagar samt
utvecklat ett språktest på finska avsett framför allt för arbetsgivare
och anställda i det finska förvaltningsområdet. Vad det gäller
samiskan så har insatser gjorts bl.a. för kunskapsöverföring mellan
generationer och bevarandet av traditionella kunskaper bland
samiska barn och vuxna, bearbetning av samiska ortnamn samt s.k.
språkbad som är en metod för språkinlärning där ett andraspråk
eller främmande språk används i elevens omgivning avsiktligt.
Sametingets övergripande mål med språkarbetet är att Sametinget
ska bidra till utvecklingen av de samiska språkens användning och
ställning i samhället, framförallt i det traditionella samiska området.
Sametinget har därutöver fastställt egna mål för språkarbetet.
Sametingets språkarbete är organiserat i två funktioner: en
språkavdelning för rådgivning och expertkunskap samt
handläggning av bidrag till korttidsstudier i samiska. Samiskt
språkcentrum ansvarar för utåtriktade aktiviteter och för att
revitalisera samiskan.
Artikel 12.2 – Kulturella aktiviteter utanför förvaltningsområdena
(samiska, finska, meänkieli)
För information om detta hänvisas till föregående rapport.
Artikel 13 – Ekonomiska och sociala förhållanden
För information om detta hänvisas till föregående rapport.

Artikel 14 – Utbyte över gränserna
Urfolket samerna lever i Sverige, Norge, Finland och Ryssland. Samarbetet
mellan främst Sverige, Norge och Finland är välutvecklat och sker inom en
rad olika områden som rör samerna.
Förhandlingarna om en nordisk samekonvention, som har till syfte att
stärka samers rättigheter och harmonisera lagstiftningen gällande samer i
de tre nordiska länderna, påbörjades under 2011 och ambitionen är att
slutföra förhandlingarna inom fem år.
Se även svar under artikel 7.1.i.

53

BILAGOR

Bilaga 1 Ratificerade artiklar

Sverige har ratificerat följande artiklar i del III i den Europeiska stadgan om landsdelseller minoritetsspråk för respektive språk.

Samiska

Finska

Meänkieli

8.1.a.iii)

8.1.a.iii)

8.1.a.iii)

8.1.b.iv)

8.1.b.iv)

8.1.b.iv)

8.1.c.iv)

8.1.c.iv)

8.1.c.iv)

8.1.d.iv)

8.1.d.iv)

8.1.d.iv)

8.1.e.iii)

8.1.e.iii)

8.1.e.iii)

8.1.f.iii)

8.1.f.iii)

8.1.f.iii)

8.1.g

8.1.g

8.1.g

8.1.h

8.1.h

8.1.h

8.1.i

8.1.i

8.1.i

8.2

8.2

8.2

9.1.a.ii)

9.1.a.ii)

9.1.a.ii)

9.1a.iii)

9.1.a.iii)

9.1.a.iii)

9.1.a.iv)

9.1.a.iv)

9.1.a.iv)

9.1.b.ii)

9.1.b.ii)

9.1.b.ii)

9.1.b.iii)

9.1.b.iii)

9.1.b.iii)

9.1.c.ii)

9.1.c.ii)

9.1.c.ii)

9.1.c.iii)

9.1.c.iii)

9.1.c.iii)

9.1.d

9.1.d

9.1.d

9.2

9.2

9.2

9.3

9.3

9.3

10.1.a.iii)

10.1.a.iii)

10.1.a.iii)

10.1.a.v

10.1.a.v)

10.1.a.v)

10.1.c

10.1.c

10.1.c

10.2.b

10.2.b

10.2.b

10.2.c

10.2.c

10.2.c

10.2.d

10.2.d

10.2.d

10.2.g

10.2.g

10.2.g

10.4.a

10.4.a

10.4.a

10.5

10.5

10.5

11.1.a.iii)

11.1.a.iii)

1.1.a.iii)

utbildning

rättsväsendet

förvaltningsmyndigheter och
samhällsservice

massmedia

11.1.c.i)
11.1.d

11.1.d

11.1.d

11.1.e.i)

11.1.e.i)

11.1.e.i)

11.1.f.ii)

11.1.f.ii)

11.1.f.ii)

11.2

11.2

11.2

12.1.a

12.1.a

12.1.a

12.1.b

12.1.b

12.1.b

12.1.c

12.1.c

12.1.d

12.1.d

kultururell verksamhet och
kulturella inrättningar

12.1.d

54

12.1.e
12.1.f

12.1.f

12.1.f

12.1.g

12.1.g

12.1.g

12.1.h

12.1.h

12.2

12.2

12.2

13.1.a

13.1.a

13.1.a

ekonomiska och sociala
förhållanden

14.a

14.a

14.a

utbyte över gränserna

14.b

14.b

14.b

55

Bilaga 2 Författningsbilaga

Regeringsformen
1 kap. Statsskickets grunder
2 § 6 mom.
Samiska folkets och etniska, språkliga och religiösa
minoriteters möjligheter att behålla och utveckla ett eget
kultur- och samfundsliv ska främjas. Lag (2010:1408).

Lag (2009:724) om nationella minoriteter och minoritetsspråk
Allmänna bestämmelser
1§
Denna lag innehåller bestämmelser om nationella minoriteter, nationella
minoritetsspråk, förvaltningsområden och rätten att använda
minoritetsspråk hos förvaltningsmyndigheter och domstolar samt
bestämmelser om vissa skyldigheter inom förskola, sådan pedagogisk
verksamhet som avses i 25 kap. skollagen (2010:800) som kompletterar
eller erbjuds i stället för förskola och äldreomsorg. Lagen innehåller också
bestämmelser om uppföljning av tillämpningen av lagen. Lag (2010:865).
2 § Nationella minoriteter är judar, romer, samer, sverigefinnar och
tornedalingar i enlighet med Sveriges åtaganden enligt Europarådets
ramkonvention om skydd för nationella minoriteter (SÖ 2000:2) och den
europeiska stadgan om landsdels- eller minoritetsspråk (SÖ 2000:3).
I språklagen (2009:600) anges att de nationella minoritetsspråken är
finska, jiddisch, meänkieli, romani chib och samiska.
3 § Förvaltningsmyndigheter ska när det behövs på lämpligt sätt informera
de nationella minoriteterna om deras rättigheter enligt denna lag.
4 § I språklagen (2009:600) anges att det allmänna har ett särskilt ansvar
för att skydda och främja de nationella minoritetsspråken.
Det allmänna ska även i övrigt främja de nationella minoriteternas
möjligheter att behålla och utveckla sin kultur i Sverige. Barns utveckling
av en kulturell identitet och användning av det egna minoritetsspråket ska
främjas särskilt.

56

5 § Förvaltningsmyndigheter ska ge de nationella minoriteterna möjlighet
till inflytande i frågor som berör dem och så långt det är möjligt samråda
med representanter för minoriteterna i sådana frågor.
Förvaltningsområden
6 § Med förvaltningsområdet för finska avses kommunerna Botkyrka,
Eskilstuna, Gällivare, Hallstahammar, Haninge, Haparanda, Huddinge,
Håbo, Kiruna, Köping, Pajala, Sigtuna, Solna, Stockholm, Södertälje, Tierp,
Upplands Väsby, Upplands-Bro, Uppsala, Älvkarleby, Österåker,
Östhammar och Övertorneå.
Med förvaltningsområdet för meänkieli avses kommunerna Gällivare,
Haparanda, Kiruna, Pajala och Övertorneå.
Med förvaltningsområdet för samiska avses kommunerna Arjeplog,
Arvidsjaur, Berg, Gällivare, Härjedalen, Jokkmokk, Kiruna, Lycksele, Malå,
Sorsele, Storuman, Strömsund, Umeå, Vilhelmina, Åre, Älvdalen och
Östersund.
7 § Andra kommuner än de som anges i 6 § kan efter anmälan få ingå i
förvaltningsområdet för finska, meänkieli eller samiska. Beslut att en
kommun ska få ingå i ett förvaltningsområde fattas av regeringen.
Regeringen får meddela föreskrifter om sådan frivillig anslutning till ett
förvaltningsområde.
Rätten att använda finska, meänkieli och samiska hos myndigheter
8 § Enskilda har rätt att använda finska, meänkieli respektive samiska vid
sina muntliga och skriftliga kontakter med en förvaltningsmyndighet vars
geografiska verksamhetsområde helt eller delvis sammanfaller med
minoritetsspråkets förvaltningsområde. Detta gäller i ärenden i vilka den
enskilde är part eller ställföreträdare för part, om ärendet har anknytning
till förvaltningsområdet.
Om den enskilde använder finska, meänkieli eller samiska i ett sådant
ärende, är myndigheten skyldig att ge muntligt svar på samma språk.
Enskilda som saknar juridiskt biträde har dessutom rätt att på begäran få
en skriftlig översättning av beslut och beslutsmotivering i ärendet på
finska, meänkieli respektive samiska.
Myndigheten ska även i övrigt sträva efter att bemöta de enskilda på dessa
språk.
9 § Utanför ett förvaltningsområde har enskilda rätt att använda finska,
meänkieli respektive samiska vid muntliga och skriftliga kontakter i
förvaltningsmyndigheters ärenden i vilka den enskilde är part eller

57

ställföreträdare för part, om ärendet kan handläggas av personal som
behärskar minoritetsspråket.
10 § Enskilda har alltid rätt att använda finska och samiska vid sina
skriftliga kontakter med Riksdagens ombudsmän. Detsamma gäller vid
enskildas skriftliga kontakter med Justitiekanslern, Försäkringskassan,
Skatteverket och Diskrimineringsombudsmannen i ärenden i vilka den
enskilde är art eller ställföreträdare för part.
11 § Förvaltningsmyndigheter ska verka för att det finns tillgång till
personal med kunskaper i finska, meänkieli respektive samiska där detta
behövs i enskildas kontakter med myndigheten.
12 § Förvaltningsmyndigheter får bestämma särskilda tider och särskild
plats för att ta emot besök av enskilda som talar finska, meänkieli
respektive samiska, samt ha särskilda telefontider.
Rätten att använda finska, meänkieli och samiska hos domstolar
13 §
Den som är part eller ställföreträdare för part i ett mål eller ett ärende hos
en förvaltningsrätt, tingsrätt, mark- och miljödomstol eller
sjörättsdomstol med en domkrets som helt eller delvis sammanfaller med
kommunerna Gällivare, Haparanda, Kiruna, Pajala och Övertorneå har
rätt att använda finska eller meänkieli under målets eller ärendets
handläggning, om målet eller ärendet har anknytning till någon av dessa
kommuner. Detsamma gäller samiska hos en sådan domstol med en
domkrets som helt eller delvis sammanfaller med kommunerna Arjeplog,
Gällivare, Jokkmokk eller Kiruna, om målet eller ärendet har anknytning
till någon av dessa kommuner.
Rätten att använda finska, meänkieli respektive samiska omfattar också de
domstolar dit en dom eller ett beslut i ett mål eller ärende som avses i
första stycket överklagas. Lag (2010:943).
14 § Rätten att använda finska, meänkieli eller samiska i mål eller ärenden
hos domstolar enligt 13 § omfattar rätt att ge in handlingar och skriftlig
bevisning på detta språk, rätt att få de handlingar som hör till målet eller
ärendet muntligen översatta till detta språk och rätt att vid muntlig
förhandling inför domstolen tala detta språk. Domstolen ska översätta
handlingar och skriftlig bevisning till svenska, om det inte är uppenbart
onödigt.
Även i övrigt ska domstolen sträva efter att använda minoritetsspråket i
sina kontakter med parten eller dennes ställföreträdare.

58

I alla mål och ärenden som omfattas av rätten att använda finska,
meänkieli eller samiska hos domstolar enligt 13 § har en part eller
ställföreträdare för part som saknar juridiskt biträde rätt att på begäran få
domslut och domskäl eller beslut och beslutsmotivering skriftligen
översatta till detta språk.
15 § Den som vill använda finska, meänkieli eller samiska under ett måls
eller ett ärendes handläggning i domstol enligt 13 § ska begära detta i
samband med att målet eller ärendet inleds eller första gången parten ska
yttra sig i målet eller ärendet.
En begäran om att få en översättning enligt 14 § tredje stycket ska
framställas inom en vecka från det att domen eller beslutet meddelats, om
en sådan begäran inte har framställts tidigare under handläggningen av
målet eller ärendet.
Om en begäran om att använda minoritetsspråk eller om att få en
översättning framställs senare än vad som anges i första och andra
styckena får den avslås. En sådan begäran får även avslås om det är
uppenbart att den har ett otillbörligt syfte.
16 § Om en part eller ställföreträdare för part har rätt att använda finska,
meänkieli eller samiska i rättegång, ska tolk anlitas i enlighet med
bestämmelserna i 5 kap. 6-8 §§ och 33 kap. 9 § rättegångsbalken och 50-52
§§ förvaltningsprocesslagen (1971:291).
Finska, meänkieli och samiska i förskola, viss annan pedagogisk
verksamhet och äldreomsorg
17 §
När en kommun i ett förvaltningsområde erbjuder plats i förskola eller
sådan pedagogisk verksamhet som avses i 25 kap. skollagen (2010:800)
som kompletterar eller erbjuds i stället för förskola, ska kommunen
erbjuda barn vars vårdnadshavare begär det plats i sådan verksamhet där
hela eller delar av verksamheten bedrivs på finska, meänkieli respektive
samiska. Lag (2010:865).
18 § En kommun i ett förvaltningsområde ska erbjuda den som begär det
möjlighet att få hela eller delar av den service och omvårdnad som erbjuds
inom ramen för äldreomsorgen av personal som behärskar finska,
meänkieli respektive samiska. Detsamma gäller kommuner utanför ett
förvaltningsområde, om kommunen har tillgång till personal som är
kunnig i språket.
Undantag

59

19 § Om det finns särskilda skäl får regeringen meddela föreskrifter om att
en viss myndighet som lyder under regeringen ska undantas från
tillämpningen av 8 §. Motsvarande gäller efter regeringens bemyndigande
för landsting och kommun i fråga om kommunala myndigheter.
Uppföljning m.m.
20 § Förvaltningsmyndigheters tillämpning av denna lag ska följas upp.
Regeringen meddelar föreskrifter om vilken eller vilka myndigheter som
ska ansvara för uppföljningen. Detta uppföljningsansvar innebär ingen
inskränkning i det tillsynsansvar som vilar på andra myndigheter.
21 § En myndighet med uppföljningsansvar ska dessutom genom
rådgivning, information och liknande verksamhet bistå andra
förvaltningsmyndigheter vid tillämpningen av lagen.

Språklag (2009:600)
Lagens innehåll och syfte
1 § I denna lag finns bestämmelser om svenska språket, de nationella
minoritetsspråken och det svenska teckenspråket. Lagen innehåller även
bestämmelser om det allmännas ansvar för att den enskilde ges tillgång
till språk samt om språkanvändning i offentlig verksamhet och i
internationella sammanhang.
2 § Syftet med lagen är att ange svenskans och andra språks ställning och
användning i det svenska samhället. Lagen syftar också till att värna
svenskan och den språkliga mångfalden i Sverige samt den enskildes
tillgång till språk.
3 § Om en annan lag eller en förordning innehåller någon bestämmelse
som avviker från denna lag, gäller den bestämmelsen.
Svenska språket
4 § Svenska är huvudspråk i Sverige.
5 § Som huvudspråk är svenskan samhällets gemensamma språk, som alla
som är bosatta i Sverige ska ha tillgång till och som ska kunna användas
inom alla samhällsområden.
6 § Det allmänna har ett särskilt ansvar för att svenskan används och
utvecklas.
De nationella minoritetsspråken

60

7 § De nationella minoritetsspråken är finska, jiddisch, meänkieli, romani
chib och samiska.
8 § Det allmänna har ett särskilt ansvar för att skydda och främja de
nationella minoritetsspråken.
Det svenska teckenspråket
9 § Det allmänna har ett särskilt ansvar för att skydda och främja det
svenska teckenspråket.
Språkanvändningen i offentlig verksamhet
10 § Språket i domstolar, förvaltningsmyndigheter och andra organ som
fullgör uppgifter i offentlig verksamhet är svenska.
I annan lag finns särskilda bestämmelser om rätt att använda nationella
minoritetsspråk och annat nordiskt språk.
När det gäller skyldigheten för domstolar och förvaltningsmyndigheter att
anlita tolk och att översätta handlingar finns det särskilda bestämmelser.
11 § Språket i offentlig verksamhet ska vara vårdat, enkelt och begripligt.
12 § Myndigheter har ett särskilt ansvar för att svensk terminologi inom
deras olika fackområden finns tillgänglig, används och utvecklas.
Svenskan i internationella sammanhang
13 § Svenska är Sveriges officiella språk i internationella sammanhang.
Svenskans ställning som officiellt språk i Europeiska unionen ska värnas.
Den enskildes tillgång till språk
14 § Var och en som är bosatt i Sverige ska ges möjlighet att lära sig,
utveckla och använda svenska. Därutöver ska
1. den som tillhör en nationell minoritet ges möjlighet att lära sig, utveckla
och använda minoritetsspråket, och
2. den som är döv eller hörselskadad och den som av andra skäl har behov
av teckenspråk ges möjlighet att lära sig, utveckla och använda det
svenska teckenspråket.
Den som har ett annat modersmål än de språk som anges i första stycket
ska ges möjlighet att utveckla och använda sitt modersmål.
15 § Det allmänna ansvarar för att den enskilde ges tillgång till språk enligt
14 §.

61

Diskrimineringslag (2008:567)
1 kap. Inledande bestämmelser
Lagens ändamål
1 § Denna lag har till ändamål att motverka diskriminering och
på andra sätt främja lika rättigheter och möjligheter oavsett
kön, könsöverskridande identitet eller uttryck, etnisk
tillhörighet, religion eller annan trosuppfattning,
funktionshinder, sexuell läggning eller ålder.
Lagens innehåll
2 § Lagens första kapitel innehåller definitioner och andra
inledande bestämmelser. I andra kapitlet finns bestämmelser om
förbud mot diskriminering och repressalier. I tredje kapitlet
finns bestämmelser om aktiva åtgärder. I fjärde kapitlet finns
bestämmelser om tillsyn. I femte kapitlet finns bestämmelser om
ersättning och ogiltighet. I sjätte kapitlet finns bestämmelser
om rättegången.
Lagen är tvingande
3 § Ett avtal som inskränker någons rättigheter eller
skyldigheter enligt denna lag är utan verkan i den delen.
Diskriminering
4 § I denna lag avses med diskriminering
1. direkt diskriminering: att någon missgynnas genom att
behandlas sämre än någon annan behandlas, har behandlats eller
skulle ha behandlats i en jämförbar situation, om missgynnandet
har samband med kön, könsöverskridande identitet eller uttryck,
etnisk tillhörighet, religion eller annan trosuppfattning,
funktionshinder, sexuell läggning eller ålder,
2. indirekt diskriminering: att någon missgynnas genom
tillämpning av en bestämmelse, ett kriterium eller ett
förfaringssätt som framstår som neutralt men som kan komma att
särskilt missgynna personer med visst kön, viss
könsöverskridande identitet eller uttryck, viss etnisk
tillhörighet, viss religion eller annan trosuppfattning, visst
funktionshinder, viss sexuell läggning eller viss ålder, såvida

62

inte bestämmelsen, kriteriet eller förfaringssättet har ett
berättigat syfte och de medel som används är lämpliga och
nödvändiga för att uppnå syftet,
3. trakasserier: ett uppträdande som kränker någons värdighet
och som har samband med någon av diskrimineringsgrunderna kön,
könsöverskridande identitet eller uttryck, etnisk tillhörighet,
religion eller annan trosuppfattning, funktionshinder, sexuell
läggning eller ålder,
4. sexuella trakasserier: ett uppträdande av sexuell natur som
kränker någons värdighet,
5. instruktioner att diskriminera: order eller instruktioner
att diskriminera någon på ett sätt som avses i 1-4 och som
lämnas åt någon som står i lydnads- eller beroendeförhållande
till den som lämnar ordern eller instruktionen eller som
gentemot denna åtagit sig att fullgöra ett uppdrag.
Kön, könsöverskridande identitet eller uttryck, etnisk
tillhörighet, funktionshinder, sexuell läggning och ålder
5 § I denna lag avses med
1. kön: att någon är kvinna eller man,
2. könsöverskridande identitet eller uttryck: att någon inte
identifierar sig som kvinna eller man eller genom sin klädsel
eller på annat sätt ger uttryck för att tillhöra ett annat kön,
3. etnisk tillhörighet: nationellt eller etniskt ursprung,
hudfärg eller annat liknande förhållande,
4. funktionshinder: varaktiga fysiska, psykiska eller
begåvningsmässiga begränsningar av en persons funktionsförmåga
som till följd av en skada eller en sjukdom fanns vid födelsen,
har uppstått därefter eller kan förväntas uppstå,
5. sexuell läggning: homosexuell, bisexuell eller heterosexuell
läggning, och
6. ålder: uppnådd levnadslängd.
Även den som avser att ändra eller har ändrat sin
könstillhörighet omfattas av diskrimineringsgrunden kön.
2 kap. Förbud mot diskriminering och repressalier

63

Arbetslivet
Diskrimineringsförbud
1 § En arbetsgivare får inte diskriminera den som hos
arbetsgivaren
1. är arbetstagare,
2. gör en förfrågan om eller söker arbete,
3. söker eller fullgör praktik, eller
4. står till förfogande för att utföra eller utför arbete som
inhyrd eller inlånad arbetskraft.
Diskrimineringsförbudet gäller även i det fall arbetsgivaren
genom skäliga stöd- och anpassningsåtgärder kan se till att en
arbetstagare, en arbetssökande eller en yrkespraktikant med ett
funktionshinder kommer i en jämförbar situation med personer
utan sådant funktionshinder.
Den som i arbetsgivarens ställe har rätt att besluta i frågor
som rör någon som avses i första stycket ska likställas med
arbetsgivaren.
2 § Förbudet i 1 § hindrar inte
1. särbehandling som föranleds av en egenskap som har samband
med någon av diskrimineringsgrunderna om, vid beslut om
anställning, befordran eller utbildning för befordran,
egenskapen på grund av arbetets natur eller det sammanhang där
arbetet utförs utgör ett verkligt och avgörande yrkeskrav som
har ett berättigat syfte och kravet är lämpligt och nödvändigt
för att uppnå syftet,
2. åtgärder som är ett led i strävanden att främja jämställdhet
mellan kvinnor och män och som avser annat än löne- eller andra
anställningsvillkor,
3. tillämpning av åldersgränser för rätt till pensions-,
efterlevande- eller invaliditetsförmåner i individuella avtal
eller kollektivavtal, eller
4. särbehandling på grund av ålder, om den har ett berättigat
syfte och de medel som används är lämpliga och nödvändiga för

64

att uppnå syftet.
Skyldighet att utreda och vidta åtgärder mot trakasserier
3 § Om en arbetsgivare får kännedom om att en arbetstagare
anser sig i samband med arbetet ha blivit utsatt för
trakasserier eller sexuella trakasserier av någon som utför
arbete eller fullgör praktik hos arbetsgivaren, är
arbetsgivaren skyldig att utreda omständigheterna kring de
uppgivna trakasserierna och i förekommande fall vidta de
åtgärder som skäligen kan krävas för att förhindra trakasserier
i framtiden.
Skyldigheten gäller också i förhållande till den som fullgör
praktik eller utför arbete som inhyrd eller inlånad
arbetskraft.
Uppgift om meriter
4 § Om en arbetssökande inte har anställts eller tagits ut till
anställningsintervju, eller om en arbetstagare inte har
befordrats eller tagits ut till utbildning för befordran, ska
sökanden på begäran få en skriftlig uppgift av arbetsgivaren om
vilken utbildning, yrkeserfarenhet och andra meriter den hade
som togs ut till anställningsintervjun eller som fick arbetet
eller utbildningsplatsen.
Utbildning
Diskrimineringsförbud
5 § Den som bedriver verksamhet som avses i skollagen
(2010:800) eller annan utbildningsverksamhet
(utbildningsanordnare) får inte diskriminera något barn eller
någon elev, student eller studerande som deltar i eller söker
till verksamheten. Anställda och uppdragstagare i
verksamheten ska likställas med utbildningsanordnaren när de
handlar inom ramen för anställningen eller uppdraget.
Diskrimineringsförbudet gäller även i det fall en
utbildningsanordnare genom skäliga åtgärder i fråga om
lokalernas tillgänglighet och användbarhet kan se till att en
person med funktionshinder, som söker eller har antagits till
utbildning enligt högskolelagen (1992:1434) eller till
utbildning som kan leda fram till en examen enligt lagen
(1993:792) om tillstånd att utfärda vissa examina, kommer i
en jämförbar situation med personer utan sådant

65

funktionshinder. Lag (2010:861).
6 § Förbudet i 5 § hindrar inte
1. åtgärder som är ett led i strävanden att främja
jämställdhet mellan kvinnor och män vid tillträde till annan
utbildning än sådan som avses i skollagen (2010:800),
2. tillämpning av bestämmelser som tar hänsyn till ålder i
fråga om utbildning i förskolan, förskoleklassen,
grundskolan, grundsärskolan, sameskolan, specialskolan eller
fritidshemmet, eller sådan pedagogisk verksamhet som avses i
25 kap. skollagen, eller
3. särbehandling på grund av ålder, om den har ett berättigat
syfte och de medel som används är lämpliga och nödvändiga för
att uppnå syftet.
Förbudet hindrar inte heller att en folkhögskola eller ett
studieförbund vidtar åtgärder som är ett led i strävanden att
främja lika rättigheter och möjligheter oavsett etnisk
tillhörighet, religion eller annan trosuppfattning.
Lag (2010:861).
Skyldighet att utreda och vidta åtgärder mot trakasserier
7 § Om en utbildningsanordnare får kännedom om att ett barn
eller en elev, student eller studerande som deltar i eller
söker till utbildningsanordnarens verksamhet anser sig i
samband med verksamheten ha blivit utsatt för trakasserier
eller sexuella trakasserier, är utbildningsanordnaren skyldig
att utreda omständigheterna kring de uppgivna trakasserierna
och i förekommande fall vidta de åtgärder som skäligen kan
krävas för att förhindra trakasserier i framtiden.
Uppgift om meriter
8 § Om en sökande har nekats tillträde till en utbildning,
eller inte tagits ut till prov eller intervju om sådant
förfarande tillämpas vid antagningen, ska sökanden på begäran
få en skriftlig uppgift av utbildningsanordnaren om vilken
utbildning eller andra meriter den hade som blev antagen till
utbildningen eller togs ut till provet eller intervjun.
Arbetsmarknadspolitisk verksamhet och arbetsförmedling utan
offentligt uppdrag

66

9 § Diskriminering av arbetssökande eller arbetstagare är
förbjuden i fråga om arbetsmarknadspolitisk verksamhet och
arbetsförmedling utan offentligt uppdrag.
Förbudet hindrar dock inte
1. åtgärder som är ett led i strävanden att främja jämställdhet
mellan kvinnor och män eller lika rättigheter och möjligheter
oavsett etnisk tillhörighet, eller
2. särbehandling på grund av ålder, om den har ett berättigat
syfte och de medel som används är lämpliga och nödvändiga för
att uppnå syftet.
Start eller bedrivande av näringsverksamhet samt
yrkesbehörighet
10 § Diskriminering är förbjuden i fråga om
1. ekonomiskt stöd, tillstånd, registrering eller liknande som
behövs eller kan ha betydelse för att någon ska kunna starta
eller bedriva näringsverksamhet, och
2. behörighet, legitimation, auktorisation, registrering,
godkännande eller liknande som behövs eller kan ha betydelse
för att någon ska kunna utöva ett visst yrke.
Förbuden hindrar inte särbehandling på grund av ålder, om den
har ett berättigat syfte och de medel som används är lämpliga
och nödvändiga för att uppnå syftet.
Förbudet i första stycket 1 hindrar inte heller åtgärder i
fråga om stöd som är ett led i strävanden att främja
jämställdhet mellan kvinnor och män eller lika rättigheter och
möjligheter oavsett etnisk tillhörighet.
Medlemskap i vissa organisationer
11 § Diskriminering är förbjuden i fråga om
1. medlemskap eller medverkan i en arbetstagarorganisation,
arbetsgivarorganisation eller yrkesorganisation, och
2. förmåner som en sådan organisation tillhandahåller sina
medlemmar.
Förbudet hindrar inte att en organisation tillhandahåller

67

medlemmar av ena könet förmåner som är ett led i strävanden att
främja jämställdhet mellan kvinnor och män.
Varor, tjänster och bostäder m.m.
12 § Diskriminering är förbjuden för den som
1. utanför privat- och familjelivet tillhandahåller varor,
tjänster eller bostäder till allmänheten, eller
2. anordnar en allmän sammankomst eller en offentlig
tillställning.
Den som i förhållande till allmänheten företräder den som avses
i första stycket ska likställas med denne. Lag (2012:483).
12 a § Förbudet mot diskriminering i 12 § som har samband med
kön hindrar inte att kvinnor och män behandlas olika i fråga
om tjänster eller bostäder, om det har ett berättigat syfte
och de medel som används är lämpliga och nödvändiga för att
uppnå syftet.
För försäkringstjänster gäller dock att enskilda personers
försäkringspremier eller försäkringsersättningar inte får
skilja sig åt mellan kvinnor och män utifrån beräkningar
baserade på kön. Trots detta får, om villkoren i första
stycket är uppfyllda, en persons könstillhörighet påverka
bedömningen av andra faktorer som beräkningar av
försäkringspremier baseras på. Lag (2012:673).
12 b § Förbudet mot diskriminering i 12 § som har samband med
ålder
1. hindrar inte tillämpning av bestämmelser i lag som
föreskriver viss ålder,
2. gäller inte tillhandahållande av försäkringstjänster,
3. hindrar inte tillämpning av nedre åldersgränser för
tillträde till serveringsställen för yrkesmässigt bedriven
servering av spritdrycker, vin, starköl och andra jästa
alkoholdrycker för vilka näringsidkaren har
serveringstillstånd, och
4. hindrar inte heller annan särbehandling på grund av ålder
om särbehandlingen har ett berättigat syfte och de medel som
används är lämpliga och nödvändiga för att uppnå syftet.

68

Lag (2012:673).
Hälso- och sjukvården samt socialtjänsten m.m.
13 § Diskriminering är förbjuden i fråga om
1. hälso- och sjukvård och annan medicinsk verksamhet,
2. verksamhet inom socialtjänsten, och
3. stöd i form av färdtjänst och riksfärdtjänst och
bostadsanpassningsbidrag. Lag (2012:673).
13 a § Förbudet mot diskriminering i 13 § 1 och 2 som har
samband med kön hindrar inte att kvinnor och män behandlas
olika, om det har ett berättigat syfte och de medel som
används är lämpliga och nödvändiga för att uppnå syftet.
Lag (2012:673).
13 b § Förbudet mot diskriminering i 13 § som har samband med
ålder hindrar inte
1. tillämpning av bestämmelser i lag som föreskriver viss
ålder, eller
2. annan särbehandling på grund av ålder om särbehandlingen
har ett berättigat syfte och de medel som används är lämpliga
och nödvändiga för att uppnå syftet. Lag (2012:673).
Socialförsäkringssystemet, arbetslöshetsförsäkringen och
studiestöd
14 § Diskriminering är förbjuden i fråga om
1. socialförsäkringen och anslutande bidragssystem,
2. arbetslöshetsförsäkringen, och
3. statligt studiestöd.
Lag (2012:673).
14 a § Förbudet mot diskriminering i 14 § 1 som har samband
med kön hindrar inte tillämpning av bestämmelser i lag om
änkepension, hustrutillägg eller utbetalning av barnbidrag.
Lag (2012:673).
14 b § Förbudet mot diskriminering i 14 § som har samband med

69

ålder hindrar inte
1. tillämpning av bestämmelser i lag som föreskriver viss
ålder, eller
2. annan särbehandling på grund av ålder om särbehandlingen
har ett berättigat syfte och de medel som används är lämpliga
och nödvändiga för att uppnå syftet. Lag (2012:673).
Värnplikt och civilplikt
Värnplikt och civilplikt samt annan motsvarande militär
utbildning inom Försvarsmakten
15 § Diskriminering är förbjuden
1. vid mönstring eller annan utredning om personliga
förhållanden enligt lagen (1994:1809) om totalförsvarsplikt
samt vid inskrivning för och under fullgörande av värnplikt
eller civilplikt, samt
2. vid antagningsprövning till samt under fullgörande av
annan motsvarande militär utbildning inom Försvarsmakten.
Förbudet gäller dock inte diskriminering som har samband med
ålder.
Förbudet hindrar inte heller tillämpning av bestämmelser om
att en totalförsvarspliktig inte ska kallas till mönstring
eller inkallas till värnplikt eller civilplikt om han eller
hon hänvisar till sin anslutning till visst religiöst
samfund. Lag (2010:464).
Skyldighet att utreda och vidta åtgärder mot trakasserier
16 § Om en myndighet eller en organisation som omfattas av
förbudet i 15 § får kännedom om att en person som söker till
eller deltar i utbildning eller annan verksamhet som anges i
bestämmelsen anser sig i samband därmed ha blivit utsatt för
trakasserier eller sexuella trakasserier, är myndigheten
eller organisationen skyldig att utreda omständigheterna
kring de uppgivna trakasserierna och i förekommande fall
vidta de åtgärder som skäligen kan krävas för att förhindra
trakasserier i framtiden.
Första stycket gäller dock inte trakasserier som har samband
med ålder. Lag (2010:464).

70

Offentlig anställning
17 § Diskriminering är förbjuden även i andra fall än som
avses i 5 eller 9–15 §§ när den som helt eller delvis omfattas
av lagen (1994:260) om offentlig anställning
1. bistår allmänheten med upplysningar, vägledning, råd eller
annan sådan hjälp, eller
2. på annat sätt i anställningen har kontakter med
allmänheten. Lag (2012:673).
Förbud mot repressalier
18 § En arbetsgivare får inte utsätta en arbetstagare för
repressalier på grund av att arbetstagaren
1. anmält eller påtalat att arbetsgivaren handlat i strid med
lagen,
2. medverkat i en utredning enligt lagen, eller
3. avvisat eller fogat sig i arbetsgivarens trakasserier eller
sexuella trakasserier.
Förbudet gäller också i förhållande till den som hos
arbetsgivaren
1. gör en förfrågan om eller söker arbete,
2. söker eller fullgör praktik, eller
3. står till förfogande för att utföra eller utför arbete som
inhyrd eller inlånad arbetskraft.
Den som i arbetsgivarens ställe har rätt att besluta i frågor
som rör någon som avses i första eller andra stycket ska
likställas med arbetsgivaren.
19 § Den som påstås ha handlat i strid med bestämmelserna i 2
kap. 5, 7, 9, 10, 11, 12, 12 a, 13, 14, 15, 16 eller 17 § eller
3 kap. 15 eller 16 §, får inte utsätta en enskild person för
repressalier på grund av att han eller hon
1. anmält eller påtalat ett sådant handlande,

71

2. medverkat i en utredning enligt lagen, eller
3. avvisat eller fogat sig i trakasserier eller sexuella
trakasserier från den som påstås ha diskriminerat.
Lag (2012:483).
3 kap. Aktiva åtgärder
Arbetslivet
Samverkan mellan arbetsgivare och arbetstagare
1 § Arbetsgivare och arbetstagare ska samverka om aktiva
åtgärder för att uppnå lika rättigheter och möjligheter i
arbetslivet oavsett kön, etnisk tillhörighet, religion eller
annan trosuppfattning, och särskilt motverka diskriminering i
arbetslivet på sådana grunder.
2 § Arbetsgivare och arbetstagare ska särskilt verka för att
utjämna och förhindra skillnader i löner och andra
anställningsvillkor mellan kvinnor och män som utför arbete som
är att betrakta som lika eller likvärdigt. De ska också främja
lika möjligheter till löneutveckling för kvinnor och män.
Ett arbete är att betrakta som likvärdigt med ett annat arbete
om det utifrån en sammantagen bedömning av de krav arbetet
ställer samt dess natur kan anses ha lika värde som det andra
arbetet. Bedömningen av de krav arbetet ställer ska göras med
beaktande av kriterier som kunskap och färdigheter, ansvar och
ansträngning. Vid bedömningen av arbetets natur ska särskilt
arbetsförhållandena beaktas.
Målinriktat arbete
3 § Arbetsgivaren ska inom ramen för sin verksamhet bedriva ett
målinriktat arbete för att aktivt främja lika rättigheter och
möjligheter i arbetslivet oavsett kön, etnisk tillhörighet,
religion eller annan trosuppfattning.
Närmare föreskrifter om arbetsgivarens skyldigheter finns i 413 §§.
Arbetsförhållanden
4 § Arbetsgivaren ska genomföra sådana åtgärder som med hänsyn
till arbetsgivarens resurser och omständigheterna i övrigt kan
krävas för att arbetsförhållandena ska lämpa sig för alla

72

arbetstagare oavsett kön, etnisk tillhörighet, religion eller
annan trosuppfattning.
5 § Arbetsgivaren ska underlätta för både kvinnliga och manliga
arbetstagare att förena förvärvsarbete och föräldraskap.
6 § Arbetsgivaren ska vidta åtgärder för att förebygga och
förhindra att någon arbetstagare utsätts för trakasserier eller
repressalier som har samband med kön, etnisk tillhörighet,
religion eller annan trosuppfattning eller för sexuella
trakasserier.
Rekrytering
7 § Arbetsgivaren ska verka för att personer oavsett kön,
etnisk tillhörighet, religion eller annan trosuppfattning ges
möjlighet att söka lediga anställningar.
8 § Arbetsgivaren ska genom utbildning, kompetensutveckling och
andra lämpliga åtgärder främja en jämn fördelning mellan
kvinnor och män i skilda typer av arbete och inom olika
kategorier av arbetstagare.
9 § När det på en arbetsplats inte råder en i huvudsak jämn
fördelning mellan kvinnor och män i en viss typ av arbete eller
inom en viss kategori av arbetstagare, ska arbetsgivaren vid
nyanställningar särskilt anstränga sig för att få sökande av
det underrepresenterade könet. Arbetsgivaren ska försöka se
till att andelen arbetstagare av det underrepresenterade könet
efter hand ökar.
Första stycket ska dock inte tillämpas, om särskilda skäl talar
emot sådana åtgärder eller åtgärderna rimligen inte kan krävas
med hänsyn till arbetsgivarens resurser och omständigheterna i
övrigt.
Lönefrågor
10 § I syfte att upptäcka, åtgärda och förhindra osakliga
skillnader i lön och andra anställningsvillkor mellan kvinnor
och män ska arbetsgivaren vart tredje år kartlägga och
analysera
- bestämmelser och praxis om löner och andra
anställningsvillkor som tillämpas hos arbetsgivaren, och
- löneskillnader mellan kvinnor och män som utför arbete som är

73

att betrakta som lika eller likvärdigt.
Arbetsgivaren ska bedöma om förekommande löneskillnader har
direkt eller indirekt samband med kön. Bedömningen ska särskilt
avse skillnader mellan
- kvinnor och män som utför arbete som är att betrakta som
lika, och
- grupp med arbetstagare som utför arbete som är eller brukar
anses vara kvinnodominerat och grupp med arbetstagare som utför
arbete som är att betrakta som likvärdigt med sådant arbete men
inte är eller brukar anses vara kvinnodominerat.
11 § Arbetsgivaren ska vart tredje år upprätta en handlingsplan
för jämställda löner och där redovisa resultatet av
kartläggningen och analysen enligt 10 §. I planen ska anges
vilka lönejusteringar och andra åtgärder som behöver vidtas för
att uppnå lika lön för arbete som är att betrakta som lika
eller likvärdigt. Planen ska innehålla en kostnadsberäkning och
en tidsplanering utifrån målsättningen att de lönejusteringar
som behövs ska genomföras så snart som möjligt och senast inom
tre år.
En redovisning och en utvärdering av hur de planerade
åtgärderna genomförts ska tas in i efterföljande handlingsplan.
Skyldigheten att upprätta en handlingsplan för jämställda löner
gäller inte arbetsgivare som vid det senaste kalenderårsskiftet
sysselsatte färre än 25 arbetstagare.
12 § Arbetsgivaren ska förse en arbetstagarorganisation i
förhållande till vilken arbetsgivaren är bunden av
kollektivavtal med den information som behövs för att
organisationen ska kunna samverka vid kartläggning, analys
och upprättande av handlingsplan för jämställda löner.
Avser informationen uppgifter om lön eller andra förhållanden
som berör en enskild arbetstagare gäller reglerna om
tystnadsplikt och skadestånd i 21, 22 och 56 §§ lagen
(1976:580) om medbestämmande i arbetslivet. I det allmännas
verksamhet tillämpas i stället 10 kap. 11-14 §§ och 12 kap.
2 § offentlighets- och sekretesslagen (2009:400).
Lag (2009:526).
Jämställdhetsplan

74

13 § Arbetsgivaren ska vart tredje år upprätta en plan för sitt
jämställdhetsarbete. Planen ska innehålla en översikt över de
åtgärder enligt 4-9 §§ som behövs på arbetsplatsen och en
redogörelse för vilka av dessa åtgärder som arbetsgivaren avser
att påbörja eller genomföra under de kommande åren.
Planen ska också innehålla en översiktlig redovisning av den
handlingsplan för jämställda löner som arbetsgivaren ska göra
enligt 11 §.
En redovisning av hur de planerade åtgärderna enligt första
stycket har genomförts ska tas in i efterföljande plan.
Skyldigheten att upprätta en jämställdhetsplan gäller inte
arbetsgivare som vid det senaste kalenderårsskiftet sysselsatte
färre än 25 arbetstagare.
Utbildning
Målinriktat arbete
14 § En utbildningsanordnare som bedriver utbildning eller
annan verksamhet enligt skollagen (2010:800), utbildning
enligt högskolelagen (1992:1434) eller utbildning som kan
leda fram till en examen enligt lagen (1993:792) om tillstånd
att utfärda vissa examina ska inom ramen för denna verksamhet
bedriva ett målinriktat arbete för att aktivt främja lika
rättigheter och möjligheter för de barn, elever eller
studenter som deltar i eller söker till verksamheten, oavsett
kön, etnisk tillhörighet, religion eller annan
trosuppfattning, funktionshinder eller sexuell läggning.
Närmare föreskrifter om utbildningsanordnarens skyldigheter
finns i 15 och 16 §§. Lag (2010:861)
Att förebygga och förhindra trakasserier
15 § En utbildningsanordnare som avses i 14 § ska vidta
åtgärder för att förebygga och förhindra att något barn eller
någon elev eller student som deltar i eller söker till
verksamheten utsätts för trakasserier som har samband med kön,
etnisk tillhörighet, religion eller annan trosuppfattning,
funktionshinder eller sexuell läggning eller för sexuella
trakasserier.
Likabehandlingsplan

75

16 § En utbildningsanordnare som avses i 14 § ska varje år
upprätta en plan med en översikt över de åtgärder som behövs
för att dels främja lika rättigheter och möjligheter för de
barn, elever eller studenter som deltar i eller söker till
verksamheten, oavsett kön, etnisk tillhörighet, religion eller
annan trosuppfattning, funktionshinder eller sexuell läggning,
dels förebygga och förhindra trakasserier som avses i 15 §.
Planen ska innehålla en redogörelse för vilka av dessa åtgärder
som utbildningsanordnaren avser att påbörja eller genomföra
under det kommande året.
En redovisning av hur de planerade åtgärderna enligt första
stycket har genomförts ska tas in i efterföljande års plan.
4 kap. Tillsyn
Diskrimineringsombudsmannen
Diskrimineringsombudsmannens uppgifter
1 § Diskrimineringsombudsmannen ska utöva tillsyn över att
denna lag följs. Ombudsmannen ska i första hand försöka få dem
som omfattas av lagen att frivilligt följa den.
Bestämmelser om ombudsmannens uppgifter finns också i lagen
(2008:568) om Diskrimineringsombudsmannen.
2 § Av 6 kap. 2 § framgår att Diskrimineringsombudsmannen får
föra talan i domstol för en enskild som medger det.
Uppgiftsskyldighet
3 § Den som omfattas av förbuden mot diskriminering och
repressalier, av skyldigheten att utreda och vidta åtgärder mot
trakasserier eller av bestämmelserna om aktiva åtgärder i denna
lag är skyldig att på begäran av Diskrimineringsombudsmannen
1. lämna de uppgifter om förhållandena i verksamheten som kan
ha betydelse för tillsynen,
2. lämna uppgifter om meriter när ombudsmannen biträder en
begäran av en enskild enligt 2 kap. 4 eller 8 §,
3. ge ombudsmannen tillträde till arbetsplatser eller andra
lokaler där verksamheten bedrivs för undersökningar som kan ha
betydelse för tillsynen, och

76

4. komma till överläggningar med ombudsmannen.
Skyldigheten enligt 1-3 gäller inte om det i ett enskilt fall
finns särskilda skäl som talar däremot.
Vite
4 § Den som inte rättar sig efter en begäran enligt 3 § får av
Diskrimineringsombudsmannen föreläggas att vid vite fullgöra sin
skyldighet. Ett beslut om vitesföreläggande får överklagas hos
Nämnden mot diskriminering.
Ett vitesföreläggande enligt första stycket ska delges.
Lag (2010:1979).
5 § Den som inte fullgör sina skyldigheter i fråga om aktiva
åtgärder enligt 3 kap. 4, 5, 6, 7, 8, 9, 10, 11, 12, 13, 15
eller 16 § kan vid vite föreläggas att fullgöra dem. Ett sådant
föreläggande meddelas av Nämnden mot diskriminering på
framställning av Diskrimineringsombudsmannen. Föreläggandet kan
riktas även mot staten som arbetsgivare eller som huvudman för
utbildningsverksamhet.
Om ombudsmannen förklarat sig inte vilja göra en framställning
till nämnden om vitesföreläggande, får en central
arbetstagarorganisation i förhållande till vilken arbetsgivaren
är bunden av kollektivavtal göra en framställning i fråga om
aktiva åtgärder i arbetslivet enligt 3 kap. 4-13 §§.
I framställningen ska anges vilka åtgärder som bör åläggas den
som framställningen riktas mot, vilka skäl som åberopas till
stöd för framställningen och vilken utredning som har gjorts.
Överklagandeförbud
6 § Andra beslut av Diskrimineringsombudsmannen enligt denna
lag än beslut om vitesförelägganden enligt 4 § får inte
överklagas.
Nämnden mot diskriminering
Nämndens uppgifter
7 § Nämnden mot diskriminering prövar framställningar om
vitesförelägganden enligt 5 § och överklaganden av beslut om
vitesförelägganden enligt 4 §. Vid handläggningen av ärenden
tillämpas 8-15 a §. Lag (2010:1979).

77

Handläggningen av en framställning om vitesföreläggande
8 § Den som en framställning om vitesföreläggande riktas mot
ska föreläggas att inom en viss tid yttra sig över
framställningen och lämna de uppgifter om förhållandena i sin
verksamhet som Nämnden mot diskriminering behöver för sin
prövning.
När en arbetstagarorganisation gjort framställningen ska
Diskrimineringsombudsmannen ges tillfälle att yttra sig.
9 § Nämnden mot diskriminering ska se till att ärendena blir
tillräckligt utredda. När det behövs ska nämnden låta
komplettera utredningen. Överflödig utredning får avvisas.
10 § Ärendena hos Nämnden mot diskriminering avgörs efter
muntlig förhandling, utom när nämnden anser att någon sådan
förhandling inte behövs.
11 § Till en förhandling ska Nämnden mot diskriminering kalla
den som gjort framställningen hos nämnden och den som
framställningen riktas mot. Om det behövs för utredningen, får
nämnden också kalla andra till förhandlingen.
Nämnden får vid vite förelägga den som framställningen riktas
mot eller dennes ställföreträdare att inställa sig personligen.
12 § Ett ärende om vitesföreläggande får avgöras, även om den
som framställningen riktas mot inte yttrar sig i ärendet, inte
medverkar till utredningen eller uteblir från en muntlig
förhandling.
Om Diskrimineringsombudsmannen eller den
arbetstagarorganisation som gjort framställningen om
vitesföreläggande uteblir från en förhandling, förfaller
framställningen om vitesföreläggande.
13 § Nämnden mot diskriminering får vid avgörandet av ett
ärende om vitesföreläggande ålägga den som framställningen
riktas mot att vidta andra åtgärder än sådana som begärts i
framställningen, om de andra åtgärderna inte är uppenbart mera
betungande för denne.
I beslutet ska nämnden ange hur och inom vilken tid åtgärderna
ska påbörjas eller genomföras.

78

Nämndens beslut ska vara skriftligt och delges den som
framställningen riktas mot.
Handläggningen av ett överklagat beslut om vitesföreläggande
14 § Vid handläggningen av ett överklagat beslut om
vitesföreläggande tillämpas 9 och 10 §§.
15 § Till en förhandling ska Nämnden mot diskriminering kalla
den som har överklagat beslutet om vitesföreläggande och
Diskrimineringsombudsmannen. Om det behövs för utredningen, får
nämnden också kalla andra till förhandlingen.
Nämnden får vid vite förelägga den som har överklagat beslutet
eller dennes ställföreträdare att inställa sig personligen.
Delgivning av handlingar
15 a § Föreläggande enligt 8 §, kallelse till förhandling enligt
11 eller 15 § och andra handlingar som en arbetsgivare eller
någon annan ska tillhandahållas ska delges. Lag (2010:1979).
Överklagandeförbud
16 § Beslut enligt denna lag av Nämnden mot diskriminering får
inte överklagas.
Utdömande av vite
17 § Talan om utdömande av vite som har förelagts enligt denna
lag förs vid tingsrätt av Diskrimineringsombudsmannen.
I mål om utdömande av vite får tingsrätten bedöma även vitets
lämplighet.
Överklagandenämnden för högskolan
18 § Ett beslut av ett universitet eller en högskola med
staten som huvudman får, i fråga om utbildning enligt
högskolelagen (1992:1434), överklagas till Överklagandenämnden
för högskolan på den grunden att beslutet strider mot
1. diskrimineringsförbudet i 2 kap. 5 § första stycket, om
beslutet avser
a. tillträde till utbildning,

79

b. tillgodoräknande av utbildning,
c. anstånd med studier eller fortsättning av studier efter
studieuppehåll,
d. byte av handledare,
e. indragning av handledare och andra resurser vid utbildning
på forskarnivå,
f. utbildningsbidrag för doktorander, eller
g. en ingripande åtgärd mot en student,
2. diskrimineringsförbudet i 2 kap. 5 § andra stycket, eller
3. förbudet mot repressalier i 2 kap. 19 §.
Om överklagandenämnden finner att det överklagade beslutet
strider mot något av förbuden och att detta kan antas ha
inverkat på utgången, ska beslutet undanröjas och ärendet, om
det behövs, visas åter till universitetet eller högskolan för
ny prövning.
Om ett beslut kan överklagas enligt någon annan författning,
ska överklagande ske i den där föreskrivna ordningen i stället
för enligt första stycket. Lag (2012:913).
19 § Beslut enligt denna lag av Överklagandenämnden för
högskolan får inte överklagas.
5 kap. Ersättning och ogiltighet
Ersättning
1 § Den som bryter mot förbuden mot diskriminering eller
repressalier eller som inte uppfyller sina skyldigheter att
utreda och vidta åtgärder mot trakasserier eller sexuella
trakasserier enligt denna lag ska betala
diskrimineringsersättning för den kränkning som överträdelsen
innebär. När ersättningen bestäms ska särskilt syftet att
motverka sådana överträdelser av lagen beaktas. Ersättningen
ska betalas till den som kränkts av överträdelsen.
En arbetsgivare som bryter mot 2 kap. 1 första stycket eller
18 § ska också betala ersättning för den förlust som uppkommer.
Detta gäller dock inte förlust som uppkommer vid beslut som rör

80

anställning eller befordran.
Om det finns särskilda skäl kan ersättningen sättas ned helt
eller delvis.
2 § Om en arbetstagare i verksamhet som avses i 2 kap. 9, 10,
11, 13, 14, 15 eller 17 § diskriminerar någon eller utsätter
någon för repressalier ska diskrimineringsersättningen betalas
av arbetsgivaren. Den som för annans räkning utför arbete under
omständigheter liknande dem i ett anställningsförhållande ska
likställas med arbetstagare.
Om en utbildningsanordnare bryter mot 2 kap. 5, 7 eller 19 §
ska ersättningen betalas av huvudmannen för verksamheten.
Ogiltighet
3 § Om någon diskrimineras genom en bestämmelse i ett
individuellt avtal eller i ett kollektivavtal på ett sätt som
är förbjudet enligt denna lag, ska bestämmelsen jämkas eller
förklaras ogiltig om den som diskriminerats begär det. Har
bestämmelsen sådan betydelse för avtalet att det inte skäligen
kan krävas att detta i övrigt ska gälla med oförändrat
innehåll, får avtalet jämkas även i annat hänseende eller i sin
helhet förklaras ogiltigt.
Om någon diskrimineras genom uppsägning av ett avtal eller
genom en annan sådan rättshandling, ska rättshandlingen
förklaras ogiltig om den som diskriminerats begär det.
Om någon diskrimineras genom en ordningsregel eller liknande
intern bestämmelse på arbetsplatsen ska bestämmelsen jämkas
eller förklaras sakna verkan om den som diskriminerats begär
det.
Vägran att rätta sig efter en dom
3 a § Om en arbetsgivare vägrar att rätta sig efter en dom som
innebär att en domstol har ogiltigförklarat en uppsägning
eller ett avskedande enligt denna lag, ska
anställningsförhållandet anses som upplöst.
Arbetsgivaren ska för sin vägran betala ersättning till
arbetstagaren med ett belopp som är skäligt med beaktande av
arbetstagarens lön och sammanlagda anställningstid hos
arbetsgivaren när anställningsförhållandet upplöses.
Ersättningen ska inte bestämmas till ett lägre belopp än vad

81

som följer av 39 § andra och tredje styckena lagen (1982:80)
om anställningsskydd. Lag (2011:742).
6 kap. Rättegången
Tillämpliga regler
1 § Mål om tillämpningen av 2 kap. 1, 2, 3 eller 18 § ska
handläggas enligt lagen (1974:371) om rättegången i
arbetstvister. I sådana mål ska som arbetstagare anses också
den som gör en förfrågan om eller söker arbete och den som
söker eller fullgör praktik eller står till förfogande för att
utföra eller utför arbete som inhyrd eller inlånad
arbetskraft.
Den hos vilken praktiken eller arbetet utförs eller skulle ha
utförts ska anses som arbetsgivare. Detta gäller också när
reglerna om tvisteförhandling i lagen (1976:580) om
medbestämmande i arbetslivet tillämpas.
Mål om tillämpningen av 2 kap. 5, 6, 7, 9, 10, 11, 12, 12 a,
12 b, 13, 13 a, 13 b, 14, 14 a, 14 b, 15, 16, 17 eller 19 §
ska prövas av allmän domstol och handläggas enligt
bestämmelserna i rättegångsbalken om rättegången i tvistemål
när förlikning om saken är tillåten. Lag (2012:673).
Rätt att föra talan
2 § Diskrimineringsombudsmannen, eller en ideell förening som
enligt sina stadgar har att ta till vara sina medlemmars
intressen och som inte är en sådan arbetstagarorganisation som
avses i tredje stycket, får som part föra talan för en enskild
som medger det. När ombudsmannen eller föreningen för sådan
talan får ombudsmannen eller föreningen i samma rättegång också
föra annan talan för den enskilde om han eller hon medger det.
I mål enligt 1 § första stycket förs ombudsmannens talan i
Arbetsdomstolen. För barn under 18 år som inte har ingått
äktenskap krävs vårdnadshavarens eller vårdnadshavarnas
medgivande.
För att få föra talan ska föreningen med hänsyn till sin
verksamhet och sitt intresse i saken, sina ekonomiska
förutsättningar att föra talan och förhållandena i övrigt vara
lämpad att företräda den enskilde i målet.
När en arbetstagarorganisation har rätt att föra talan för den
enskilde enligt 4 kap. 5 § lagen (1974:371) om rättegången i

82

arbetstvister, får ombudsmannen eller föreningen föra talan
bara om arbetstagarorganisationen inte gör det.
Bevisbörda
3 § Om den som anser sig ha blivit diskriminerad eller utsatt
för repressalier visar omständigheter som ger anledning att
anta att han eller hon har blivit diskriminerad eller utsatt
för repressalier, är det svaranden som ska visa att
diskriminering eller repressalier inte har förekommit.
Preskription
Arbetslivet
4 § Om någon för talan med anledning av uppsägning eller
avskedande ska följande bestämmelser i lagen (1982:80) om
anställningsskydd tillämpas:
- 40 § om tidsfrist för talan om ogiltigförklaring,
- 41 § om tidsfrist för talan om skadestånd eller andra
fordringsanspråk, och
- 42 § om förlorad talerätt på grund av preskription.
Om någon för annan talan mot en arbetsgivare än sådan som avses
i första stycket ska följande bestämmelser i lagen (1976:580)
om medbestämmande i arbetslivet tillämpas:
- 64 § om tidsfrist för påkallande av förhandling,
- 65 § om tidsfrist för väckande av talan,
- 66 § om förlängd tidsfrist för den som inte företräds av en
arbetstagarorganisation, med den skillnaden att den tidsfrist
som anges i 66 § första stycket första meningen ska vara två
månader, och
- 68 § om förlorad talerätt på grund av preskription.
Om talan rör ersättning med anledning av ett anställningsbeslut
som har meddelats av en arbetsgivare med offentlig ställning,
räknas tidsfristerna enligt andra stycket från den dag då
anställningsbeslutet vann laga kraft.
5 § I mål enligt 1 § första stycket kan

83

Diskrimineringsombudsmannen avbryta preskription, utom i fall
som avser ogiltigförklaring av uppsägning eller avskedande,
genom att skriftligen meddela arbetsgivaren att ombudsmannen
utnyttjar sin rätt till preskriptionsavbrott. Om preskription
avbrutits genom ett sådant meddelande löper ny preskriptionstid
enligt 4 § från dagen för avbrottet.
Preskription kan inte avbrytas mer än en gång.
Andra samhällsområden
6 § Annan talan än som avses i 4 § ska väckas inom två år från
det att den påtalade handlingen företogs eller en skyldighet
senast skulle ha fullgjorts. I annat fall är rätten till talan
förlorad.
Om talan rör en person som var under 18 år när handlingen
företogs eller skyldigheten senast skulle ha fullgjorts räknas
tidsfristen enligt första stycket från den dag då personen
fyllde 18 år.
Rättegångskostnader
7 § I mål enligt 1 § andra stycket kan det förordnas att
vardera parten ska bära sin rättegångskostnad, om den part som
har förlorat målet hade skälig anledning att få tvisten prövad.
Detta gäller dock inte när Diskrimineringsombudsmannen för
talan för en enskild enligt 2 §.
I mål enligt 1 § första stycket gäller i stället 5 kap. 2 §
lagen (1974:371) om rättegången i arbetstvister.
Övriga bestämmelser
8 § Om någon för talan med anledning av uppsägning eller
avskedande ska följande bestämmelser i lagen (1982:80) om
anställningsskydd tillämpas:
– 34 § om en uppsägnings giltighet m.m.,
– 35 § om ett avskedandes giltighet m.m.,
– 37 § om avstängning när en uppsägning eller ett avskedande
ogiltigförklarats, och
– 43 § första stycket andra meningen och andra stycket om
skyndsam handläggning m.m. Lag (2011:742).

84

9 § Talan om ersättning med anledning av ett beslut om
anställning som har meddelats av en arbetsgivare med offentlig
ställning får inte prövas innan anställningsbeslutet har vunnit
laga kraft.
10 § Bestämmelserna i rättegångsbalken om part ska gälla även
den för vilken Diskrimineringsombudsmannen eller en förening
för talan enligt denna lag såvitt gäller jävsförhållande,
pågående rättegång, personlig inställelse samt förhör under
sanningsförsäkran och andra frågor som rör bevisningen.
När en enskild för talan enligt denna lag får
Diskrimineringsombudsmannen eller en förening inte väcka talan
för den enskilde om samma sak.
11 § Rättens avgörande i ett mål där
Diskrimineringsombudsmannen eller en förening för talan för en
enskild får överklagas av den enskilde, om det får överklagas
av ombudsmannen eller föreningen.
När rättens avgörande i ett mål som avses i första stycket har
vunnit laga kraft får saken inte prövas på nytt på talan av
vare sig den enskilde eller Diskrimineringsombudsmannen eller
föreningen.
Övergångsbestämmelser
2008:567
1. Denna lag träder i kraft den 1 januari 2009.
2. Genom lagen upphävs
- jämställdhetslagen (1991:433),
- lagen (1999:130) om åtgärder mot diskriminering i arbetslivet
på grund av etnisk tillhörighet, religion eller annan
trosuppfattning,
- lagen (1999:132) om förbud mot diskriminering i arbetslivet
på grund av funktionshinder,
- lagen (1999:133) om förbud mot diskriminering i arbetslivet
på grund av sexuell läggning,
- lagen (2001:1286) om likabehandling av studenter i högskolan,

85

- lagen (2003:307) om förbud mot diskriminering, och
- lagen (2006:67) om förbud mot diskriminering och annan
kränkande behandling av barn och elever.
3. De upphävda lagarna gäller fortfarande i fråga om
diskriminering och repressalier som ägt rum före
ikraftträdandet. De uppgifter som enligt de upphävda lagarna
vilar på en ombudsman ska efter ikraftträdandet fullgöras av
Diskrimineringsombudsmannen. De uppgifter som enligt de
upphävda lagarna vilar på Jämställdhetsnämnden eller Nämnden
mot diskriminering ska efter ikraftträdandet fullgöras av
Nämnden mot diskriminering.
4. Arbetsgivarens skyldighet enligt 3 kap. 10 § ska fullgöras
första gången 2009 eller det år då bestämmelsen första gången
blir tillämplig.
5. Arbetsgivarens skyldigheter enligt 3 kap. 11 och 13 §§ ska
fullgöras första gången året närmast efter det
kalenderårsskifte då arbetsgivaren sysselsatte minst 25
arbetstagare eller året därefter, om skyldigheten enligt 3 kap.
10 § ska fullgöras det året.
2010:861
1. Denna lag träder i kraft den 1 juli 2011.
2. Äldre bestämmelser gäller fortfarande för kommunal
vuxenutbildning, vuxenutbildning för utvecklingsstörda och
svenskundervisning för invandrare till utgången av juni 2012.
2010:1979
1. Denna lag träder i kraft den 1 april 2011.
2. Äldre bestämmelser gäller om ett beslut om delgivning enligt
15–17 §§ delgivningslagen (1970:428) har fattats före den 1
april 2011 eller om en handling har skickats eller lämnats före
denna tidpunkt.
2011:742
1. Denna lag träder i kraft den 1 augusti 2011.
2. De nya bestämmelserna ska tillämpas endast vid bestämmande

86

av ersättning med anledning av en dom som har meddelats efter
den 31 juli 2011.
2012:483
1. Denna lag träder i kraft den 21 december 2012.
2. För försäkringsavtal som har ingåtts före ikraftträdandet
gäller äldre bestämmelser. Om ett försäkringsavtal som ingåtts
före ikraftträdandet till följd av avtalet förlängs efter
ikraftträdandet, gäller äldre bestämmelser.

Socialtjänstlagen (2001:453)
5 kap. Särskilda bestämmelser för olika grupper
Äldre människor
4 § Socialtjänstens omsorg om äldre ska inriktas på att äldre personer får
leva ett värdigt liv och känna välbefinnande (värdegrund).
Socialnämnden ska verka för att äldre människor får möjlighet att leva och
bo självständigt under trygga förhållanden och ha en aktiv och
meningsfull tillvaro i gemenskap med andra. Lag (2010:427).
6 § Socialnämnden ska göra sig väl förtrogen med levnadsförhållandena i
kommunen för äldre människor samt i sin uppsökande verksamhet
upplysa om socialtjänstens verksamhet på detta område.
Kommunen ska planera sina insatser för äldre. I planeringen ska
kommunen samverka med landstinget samt andra samhällsorgan och
organisationer.
Kommunen ska verka för att det finns tillgång till personal med kunskaper
i finska, meänkieli eller samiska där detta behövs i omvårdnaden om äldre
människor. Lag (2009:726).

Lag (2008:962) om valfrihetssystem
1 kap. Lagens tillämpningsområde
Lagens omfattning
1 § Denna lag gäller när en upphandlande myndighet beslutat att
tillämpa valfrihetssystem vad gäller tjänster inom hälsovård
och socialtjänster, som är upptagna som B-tjänster i kategori
25 i bilaga 3 till lagen (2007:1091) om offentlig upphandling.
Lagen gäller dock inte tjänster som omfattas av CPV-kod

87

85311300-5 (barn- och ungdomsomsorg) enligt Europaparlamentets
och rådets förordning EEG nr 2195/2002 av den 5 november 2002
om en gemensam terminologi vid offentlig upphandling.
Med valfrihetssystem enligt denna lag avses ett förfarande där
den enskilde har rätt att välja den leverantör som ska utföra
tjänsten och som en upphandlande myndighet godkänt och tecknat
kontrakt med. Den upphandlande myndigheten behöver inte
tillämpa samma valfrihetssystem inom alla berörda områden.
Principerna för valfrihetssystem
2 § Den upphandlande myndigheten ska behandla leverantörer på
ett likvärdigt och icke-diskriminerande sätt. Den upphandlande
myndigheten ska iaktta principerna om öppenhet, ömsesidigt
erkännande och proportionalitet när den tillämpar
valfrihetssystem.
Förvaltningslagens tillämpning
3 § Förvaltningslagen (1986:223) ska inte tillämpas vid
handläggningen av ärenden enligt denna lag.
2 kap. Definitioner
1 § Med förfrågningsunderlag avses sådant underlag för ansökan
om att delta i ett valfrihetssystem som en upphandlande
myndighet tillhandahåller.
2 § Med kontrakt avses ett skriftligt avtal med ekonomiska
villkor som
1. sluts mellan en eller flera upphandlande myndigheter och en
eller flera leverantörer,
2. avser tillhandahållandet av tjänster, och
3. undertecknas av parterna eller signeras av dem med en
elektronisk signatur.
Kontraktet kan även innehålla andra villkor än ekonomiska.
3 § Med leverantör avses den som på marknaden tillhandahåller
tjänster som avses i 1 kap. 1 § första stycket. Med leverantör
avses också en grupp av leverantörer.
4 § Med löpande annonsering avses en annons som gäller tills

88

vidare och där det inte anges något sista datum för att komma
in med ansökan.
5 § Med offentligt styrda organ avses sådana bolag och
stiftelser som tillgodoser behov i det allmännas intresse,
under förutsättning att behovet inte är av kommersiell
karaktär, och
1. som till största delen finansieras av en kommun, ett
landsting eller en upphandlande myndighet,
2. vars verksamhet står under kontroll av en kommun, ett
landsting eller en upphandlande myndighet, eller
3. i vars styrelse eller motsvarande ledningsorgan mer än
hälften av antalet ledamöter är utsedda av en kommun, ett
landsting eller en upphandlande myndighet.
6 § Med tjänst avses sådan tjänst som framgår av 1 kap. 1 §
första stycket.
7 § Med upphandlande myndighet avses en kommunal myndighet.
Vid tillämpningen av denna lag ska med upphandlande myndigheter
likställas
1. beslutande församlingar i kommuner och landsting,
2. offentligt styrda organ som avses i 5 §,
3. sammanslutningar av en eller flera myndigheter enligt första
stycket eller församlingar enligt 1, och
4. sammanslutningar av flera organ enligt 2.
3 kap. Annonsering
Skyldighet att annonsera på nationell webbplats
1 § En upphandlande myndighet som beslutat att inrätta eller
förändra ett valfrihetssystem ska annonsera på den nationella
webbplats som upprättats för ändamålet. Förfrågningsunderlag
ska tillsammans med annonsen finnas tillgängligt på
webbplatsen.
Löpande annonsering

89

2 § Den upphandlande myndigheten ska löpande begära in
ansökningar genom annons på den nationella webbplatsen.
4 kap. Förfrågningsunderlagets innehåll
Ekonomisk ersättning
1 § Grunderna för den ekonomiska ersättningen till en
leverantör ska framgå av förfrågningsunderlaget.
Särskilda kontraktsvillkor
2 § Den upphandlande myndigheten får ställa särskilda sociala,
miljömässiga och andra villkor för hur ett kontrakt ska
fullgöras. Samtliga villkor ska anges i annonsen om
valfrihetssystem eller i förfrågningsunderlaget.
Ingivande och handläggningstid av ansökan
3 § I annonsen eller förfrågningsunderlaget ska anges på vilket
sätt ansökan ska ges in.
4 § I förfrågningsunderlaget ska anges inom vilken tid den
upphandlande myndigheten kommer att fatta beslut om
godkännande.
5 § För bedömningen av när en handling ska anses inkommen till
den upphandlande myndigheten ska gälla vad som sägs i 10 §
förvaltningslagen (1986:223).
5 kap. Ansökan om deltagande i ett valfrihetssystem
Rätten att få delta i ett valfrihetssystem
1 § Fysiska eller juridiska personer kan var för sig eller
tillsammans med andra leverantörer lämna en ansökan. Den
upphandlande myndigheten får inte ställa upp villkor om att en
grupp ska ha en bestämd juridisk form för att få lämna en
ansökan. Den upphandlande myndigheten får dock begära att en
grupp ska ha en viss juridisk form när den blivit tilldelad
kontraktet, om det krävs för att kontraktet ska kunna fullgöras
på ett godtagbart sätt.
Tillgång till andra företags kapacitet
2 § En sökande får vid behov åberopa andra företags ekonomiska,
tekniska och yrkesmässiga kapacitet i ansökan. Sökanden ska

90

genom att tillhandahålla ett åtagande från företagen i fråga
eller på annat sätt kunna visa att han eller hon kommer att
förfoga över nödvändiga resurser när kontraktet ska fullgöras.
6 kap. Kommunikation
Kommunikation med elektroniska medel
1 § Vid kommunikation med elektroniska medel ska medlen vara
icke-diskriminerande, allmänt tillgängliga och möjliga att
använda tillsammans med sådan maskin- och programvara som i
allmänhet används.
Rättelse av fel, förtydligande och komplettering
2 § Den upphandlande myndigheten får medge att en sökande
rättar en felskrivning eller något annat uppenbart fel i
ansökan. Den upphandlande myndigheten får begära att en ansökan
förtydligas eller kompletteras.
7 kap. Uteslutning av sökande
Omständigheter som får medföra uteslutning av sökande
1 § Den upphandlande myndigheten får utesluta en sökande som
1. är i konkurs eller likvidation, är under tvångsförvaltning
eller är föremål för ackord eller tills vidare har inställt
sina betalningar eller är underkastad näringsförbud,
2. är föremål för ansökan om konkurs, tvångslikvidation, ackord
eller annat liknande förfarande,
3. genom lagakraftvunnen dom är dömd för brott som avser
yrkesutövningen,
4. har gjort sig skyldig till allvarligt fel i yrkesutövningen
och den upphandlande myndigheten kan visa detta,
5. inte har fullgjort sina åligganden avseende
socialförsäkringsavgifter eller skatt i hemlandet eller annan
stat inom EES-området, eller
6. i något väsentligt hänseende har låtit bli att lämna begärda
upplysningar eller lämnat felaktiga upplysningar som begärts
med stöd av denna paragraf.

91

Om sökanden är en juridisk person, får sökanden uteslutas om en
företrädare för den juridiska personen har dömts för sådant
brott som avses i första stycket 3 eller gjort sig skyldig till
sådant fel som avses i första stycket 4.
Den upphandlande myndigheten får begära att en sökande visar
att det inte finns någon grund för att utesluta denne med stöd
av första stycket 1, 2, 3 eller 5.
Intyg och bevis som gäller sökande
2 § Den upphandlande myndigheten ska som bevis för att det inte
finns grund för att utesluta en sökande godta utdrag ur ett
officiellt register eller annan likvärdig handling när det
gäller ett förhållande som avses i 1 § första stycket 1, 2
eller 3 och intyg från behörig myndighet när det gäller ett
förhållande som avses i 1 § första stycket 5.
Om sådana handlingar eller intyg som avses i första stycket
inte utfärdas i sökandens hemland eller ursprungsland eller
inte omfattar samtliga de fall som avses i 1 § första stycket
1-3 kan de ersättas med en utsaga som har avgetts på heder och
samvete eller av en liknande försäkran.
Om en sökande är registrerad i en officiell förteckning över
godkända leverantörer i ett land inom EES, ska den upphandlande
myndigheten utgå från att sökanden inte kan uteslutas som
leverantör enligt 1 § första stycket 1-5.
8 kap. Godkännande och ingående av kontrakt
Beslut om godkännande
1 § Den upphandlande myndigheten ska godkänna samtliga sökande
som uppfyller de krav som angetts i annonsen och
förfrågningsunderlaget och som inte har uteslutits med stöd av
7 kap. 1 §.
Underrättelse om beslut
2 § När beslut fattats om huruvida en sökande får delta i
valfrihetssystemet ska den upphandlande myndigheten snarast
möjligt lämna underrättelse till sökanden om beslutet och
skälen för det.
En sådan underrättelse ska lämnas till sökandena även när den
upphandlande myndigheten beslutar att avbryta inrättandet av

92

valfrihetssystemet.
Om den upphandlande myndigheten beslutar att inte godkänna
sökanden som leverantör i valfrihetssystemet ska den
upphandlande myndigheten lämna upplysningar om hur rättelse
söks.
Tecknande av kontrakt
3 § Sedan den upphandlande myndigheten lämnat sitt godkännande,
ska myndigheten utan dröjsmål teckna kontrakt med leverantören.
9 kap. Information och ickevalsalternativ
Den upphandlande myndighetens informationsansvar
1 § Den upphandlande myndigheten ska till enskilda lämna
information om samtliga leverantörer som myndigheten tecknat
kontrakt med inom ramen för valfrihetssystemet. Informationen
ska vara saklig, relevant, jämförbar, lättförståelig och
lättillgänglig.
Ickevalsalternativ
2 § För den enskilde som inte väljer leverantör ska den
upphandlande myndigheten tillhandahålla ett ickevalsalternativ.
10 kap. Rättsmedel m.m.
Rättelse
1 § En leverantör, som gör gällande att en upphandlande
myndighet brutit mot en bestämmelse i denna lag, får ansöka om
rättelse hos allmän förvaltningsdomstol.
Endast den sökande som inte godkänts får ansöka om rättelse av
den upphandlande myndighetens beslut enligt 8 kap. 1 §.
En ansökan om rättelse ska inges skriftligen.
2 § Om den upphandlande myndigheten brutit mot någon
bestämmelse i denna lag och detta medfört att en leverantör
lidit eller kan komma att lida skada, ska rätten besluta om att
den upphandlande myndigheten ska vidta rättelse.
Behörig domstol

93

3 § En ansökan om rättelse enligt 1 § ska göras hos den
förvaltningsrätt i vars domkrets den upphandlande myndigheten
har sitt hemvist.
En ansökan enligt 1 § andra stycket ska ha kommit in till
allmän förvaltningsdomstol inom tre veckor från det att
underrättelse lämnats enligt 8 kap. 2 §.
Prövningstillstånd krävs vid överklagande till kammarrätten.
Lag (2009:856).
Förbud mot överklagande
4 § Ett beslut som denna lag är tillämplig på får inte
överklagas med stöd av 10 kap. kommunallagen (1991:900).
Skadestånd
5 § En upphandlande myndighet som inte följt bestämmelserna i
denna lag ska ersätta sökanden för därigenom uppkommen skada.
Skadeståndstalan som grundar sig på beslut enligt 8 kap. 1 §
ska väckas inom ett år från det att den upphandlande
myndigheten beslutat att inte godkänna sökanden.
Talan om skadestånd ska väckas vid allmän domstol.
Väcks inte talan i tid, är rätten till skadestånd förlorad.
Undantag från rättelse och skadestånd
6 § Bestämmelserna i detta kapitel om rättelse eller skadestånd
gäller inte den upphandlande myndighetens beslut om information
och ickevalsalternativ.
Tillsyn
7 § Regeringen utser en myndighet att utöva tillsyn över
valfrihetssystem enligt denna lag.
8 § Tillsynsmyndigheten får inhämta sådana upplysningar från de
upphandlande myndigheterna som är nödvändiga för tillsynen.
Upplysningarna ska i första hand inhämtas genom ett skriftligt
förfarande. Om det på grund av materialets omfång, brådska
eller något annat förhållande är lämpligare, får upplysningarna
i stället inhämtas genom besök hos den upphandlande myndigheten
eller muntligen.

94

9 § En upphandlande myndighet är skyldig att tillhandahålla de
upplysningar som tillsynsmyndigheten begär för sin tillsyn.

Lag (1988:950) om kulturminnen m.m.
God ortnamnssed
4 § Vid statlig och kommunal verksamhet skall god ortnamnssed iakttas.
Detta innebär att- hävdvunna ortnamn inte ändras utan starka skäl,
- ortnamn i övrigt stavas enligt vedertagna regler för språkriktighet, om
inte hävdvunna stavningsformer talar för annat,
- påverkan på hävdvunna namn beaktas vid nybildning av ortnamn, och
- svenska, samiska och finska namn så långt möjligt används samtidigt på
kartor samt vid skyltning och övrig utmärkning i flerspråkiga områden.
Namn som godkänts för offentlig kartproduktion skall även i andra
sammanhang användas i sin godkända form. Lag (2000:265).

Sametingslagen (1992:1433)
2 kap. Sametinget
Sametingets uppgifter
1 § Sametinget ska verka för en levande samisk kultur och ta initiativ till
verksamheter och föreslå åtgärder som främjar denna kultur. Till
Sametingets uppgifter hör särskilt att
1. besluta om fördelningen av statens bidrag och av medel ur Samefonden
till samisk kultur och samiska organisationer samt av andra medel som
ställs till samernas gemensamma förfogande,
2. utse ledamöterna i Sameskolstyrelsen,
3. fastställa mål för och leda det samiska språkarbetet,
4. medverka i samhällsplaneringen och bevaka att samiska behov beaktas,
däribland rennäringens intressen vid utnyttjande av mark och vatten,
5. informera om samiska förhållanden, och
6. utföra de övriga uppgifter som ankommer på Sametinget enligt lag eller
annan författning. Lag (2010:868).

Skolförordningen (2011:185)
5 kap. Utbildningen
Modersmålsundervisning

95

7 § I 10 kap. 7 §, 11 kap. 10 §, 12 kap. 7 § och 13 kap. 7 § skollagen (2010:800)
finns grundläggande bestämmelser om huvudmannens skyldighet att
erbjuda modersmålsundervisning. Huvudmannen är också skyldig att
erbjuda elever som är adoptivbarn och har ett annat modersmål än
svenska modersmålsundervisning, även om språket inte är elevens dagliga
umgängesspråk i hemmet.
Rektorn beslutar om en elevs modersmålsundervisning.
8 § Modersmålsundervisning får anordnas
1. som språkval i grundskolan och specialskolan,
2. som elevens val,
3. inom ramen för skolans val, eller
4. utanför den garanterade undervisningstiden.
9 § Modersmålsundervisning får inte omfatta mer än ett språk för en elev.
En romsk elev som kommer från utlandet får dock ges
modersmålsundervisning i två språk, om det finns särskilda skäl.
10 § En huvudman är skyldig att anordna modersmålsundervisning i ett
språk endast om
1. minst fem elever som ska erbjudas modersmålsundervisning i språket
önskar sådan undervisning, och
2. det finns en lämplig lärare.
Första stycket 1 gäller inte nationella minoritetsspråk. Enligt 7 §
språklagen (2009:600) är de nationella minoritetsspråken finska, jiddisch,
meänkieli, romani chib och samiska.
11 § Om en elev ges modersmålsundervisning utanför den garanterade
undervisningstiden, är huvudmannen skyldig att erbjuda eleven sådan
undervisning sammanlagt högst sju läsår under elevens skoltid. Eleven ska
dock erbjudas modersmålsundervisning under längre tid, om eleven har
ett särskilt behov av sådan undervisning.
Begränsningen enligt första stycket gäller inte nationella minoritetsspråk
eller ett nordiskt språk.
12 § En elev som får modersmålsundervisning får med den begränsning
som anges i 11 § fortsätta att delta i undervisningen, även om språket
skulle upphöra att vara dagligt umgängesspråk för eleven.
13 § Vid modersmålsundervisning i samiska ska den kursplan som gäller
för ämnet samiska i sameskolan användas.
9 kap. Grundskolan

96

Tvåspråkig undervisning
Undervisning på elevens umgängesspråk
12 § För elever som har ett annat språk än svenska som dagligt
umgängesspråk med en eller båda vårdnadshavarna får delar av
undervisningen i årskurs 1–6 anordnas på detta språk. För elever med
finska som umgängesspråk får sådan undervisning anordnas även i årskurs
7–9.
En huvudman som anordnar undervisning enligt första stycket ska anmäla
detta till Statens skolinspektion.
13 § Under den sammanlagda tid som eleven får tvåspråkig undervisning
enligt 12 § får högst hälften av undervisningen ges på umgängesspråket.
Undervisningen ska planeras så att undervisningen på svenska successivt
ökar.
12 kap. Sameskolan
Utbildningens innehåll och omfattning
Läroplan
1 § För sameskolan gäller en läroplan enligt 1 kap. 11 § första stycket
skollagen (2010:800).
Läroplanen finns i förordningen (SKOLFS 2010:251) om läroplan för
sameskolan samt förskoleklassen och fritidshemmet i vissa fall. I samma
förordning finns bestämmelser om kursplaner och kunskapskrav för
sameskolan.
Timplan
2 § Bestämmelser om fördelning av den garanterade undervisningstiden
(timplan) finns i bilaga 3.
3 § Huvudmannen beslutar efter förslag av rektorn om fördelning mellan
årskurserna av undervisningstiden.
Samisk undervisning
4 § Undervisningen ska ges på svenska och samiska.
5 § Ämnet samiska ska finnas i alla årskurser.

97

6 § För elever som har tagits emot i sameskolan på grund av särskilda skäl
enligt 7 kap. 7 § första stycket andra meningen skollagen (2010:800) får
undervisningen på samiska och undervisningen i ämnet samiska bytas ut
mot annan undervisning.
Integrerad samisk undervisning i grundskolan
13 § En huvudman för grundskola får anordna samisk undervisning för
samiska elever i sin grundskola, om huvudmannen och Sameskolstyrelsen
ingår avtal om det.
Med samisk undervisning avses undervisning med samiska inslag och
undervisning i samiska utöver den undervisning som anordnas som
modersmålsundervisning i samiska.
14 § Utbildningen för de samiska eleverna ska integreras med
motsvarande utbildning för andra elever i grundskolan.
Den samiska undervisningen får förläggas till tid utanför den garanterade
undervisningstiden.

Skollagen (2010:800)
8 kap Förskolan
Modersmål
10 § Förskolan ska medverka till att barn med annat modersmål än
svenska får möjlighet att utveckla både det svenska språket och sitt
modersmål.
9 kap Förskoleklassen
Modersmål
10 § Förskoleklassen ska medverka till att elever med annat modersmål än
svenska får möjlighet att utveckla både det svenska språket och sitt
modersmål.
10 kap Grundskolan
Modersmålsundervisning
7 § En elev som har en vårdnadshavare med ett annat modersmål än
svenska ska erbjudas modersmålsundervisning i detta språk om
1. språket är elevens dagliga umgängesspråk i hemmet, och
2. eleven har grundläggande kunskaper i språket.

98

Modersmålsundervisning i ett nationellt minoritetsspråk ska erbjudas
även om språket inte är elevens dagliga umgängesspråk i hemmet.
Regeringen eller den myndighet som regeringen bestämmer får meddela
föreskrifter om modersmålsundervisning. Sådana föreskrifter får innebära
att modersmålsundervisning ska erbjudas i ett språk bara om ett visst
antal elever önskar sådan undervisning i det språket.

Hälso- och sjukvårdslag (1982:763)
2 § Målet för hälso- och sjukvården är en god hälsa och en vård på lika
villkor för hela befolkningen.
Vården skall ges med respekt för alla människors lika värde och för den
enskilda människans värdighet. Den som har det största behovet av hälsooch sjukvård skall ges företräde till vården. Lag (1997:142).
2 b § Patienten ska ges individuellt anpassad information om
1. sitt hälsotillstånd,
2. de metoder för undersökning, vård och behandling som finns,
3. sina möjligheter att välja vårdgivare och utförare inom den offentligt
finansierade hälso- och sjukvården, samt
4. vårdgarantin.
Om informationen inte kan lämnas till patienten ska den i stället lämnas
till en närstående till patienten. Informationen får dock inte lämnas till
patienten eller någon närstående om det finns hinder för detta i 25 kap. 6
eller 7 § offentlighets- och sekretesslagen (2009:400) eller i 6 kap. 12 §
andra stycket eller 13 § första stycket patientsäkerhetslagen (2010:659). Lag
(2010:662).
2 e § Där det bedrivs hälso- och sjukvård skall det finnas den personal, de
lokaler och den utrustning som behövs för att god vård skall kunna ges.
Lag (1998:1660).

99

Bilaga 3 Karta över förvaltningsområde för finska (blå), samiska (röd) och
meänkieli (gul)

100

101

