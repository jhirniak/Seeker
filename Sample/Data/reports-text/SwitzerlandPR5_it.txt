Strasburgo, 18 dicembre 2012

MIN-LANG (2012) PR 06

CARTA EUROPEA DELLE LINGUE REGIONALI O MINORITARIE

Quinto rapporto periodico
presentata al Segretario Generale del Consiglio d'Europa
conformità dell'articolo 15 della Carta

SVIZZERA

Rapporto periodico relativo alla
Carta europea delle lingue
regionali o minoritarie

Quinto rapporto della Svizzera

30 novembre 2012

2/48

RIASSUNTO DEL RAPPORTO
Nel 1997, la Svizzera ha ratificato la Carta europea delle lingue regionali o minoritarie (Carta) entrata
in vigore il 1° aprile 1998. In base all’articolo 15 della Carta, i Paesi sono tenuti a stilare un rapporto,
da sottoporre al Segretariato generale del Consiglio d’Europa, sulla politica e le misure adottate in
applicazione delle sue disposizioni. Il primo rapporto della Svizzera è stato consegnato al Segretariato
generale del Consiglio d’Europa nel settembre 1999. Da quel momento, la Svizzera ha stilato ogni tre
anni (dicembre 2002, maggio 2006, dicembre 2009) un rapporto illustrando gli aggiornamenti della
situazione linguistica del Paese, i nuovi strumenti giuridici e l’applicazione delle raccomandazioni del
Comitato dei Ministri e del Comitato di esperti del Consiglio d’Europa. Il presente documento è il
quinto rapporto periodico. La Svizzera prende posizione riguardo alle raccomandazioni del Comitato
dei Ministri del Consiglio d’Europa e del Comitato di esperti formulate nel quarto rapporto dell’8
dicembre 2010 e nel catalogo di domande del 5 dicembre 2011. Per la prima volta è strutturato
secondo il nuovo schema per la redazione dei rapporti periodici approvato dal Consiglio dei Ministri il
6 maggio 2009. In assenza di cambiamenti significativi, i Paesi sono stati invitati a non pubblicare
informazioni già disponibili in altri rapporti e a riferirsi alle parti ancora valide di precedenti rapporti.
Il presente rapporto è composto di tre parti principali.
La prima parte del rapporto presenta i nuovi dati statistici relativi all’evoluzione delle lingue in Svizzera
(dati del 2010) e un riepilogo delle vigenti basi legali per la promozione delle lingue in Svizzera. Nel
2010 sono entrate in vigore la legge federale sulle lingue nazionali e la comprensione fra le comunità
linguistiche e la relativa ordinanza di applicazione. Queste basi legali permettono di promuovere in
modo significativo il plurilinguismo elvetico e di garantire una promozione delle lingue nazionali grazie
a misure di sostegno concrete. In questa parte figura inoltre il nuovo modello d’insegnamento delle
lingue nazionali (HarmoS), già presentato nel quarto rapporto della Svizzera e ora in fase di
applicazione.
La seconda parte del rapporto riguarda l’evoluzione delle misure adottate dalla Svizzera in
applicazione della Carta, in particolare dell’articolo 7, che presenta gli obiettivi di promozione delle
lingue regionali o minoritarie. Oltre a illustrare l’evoluzione delle misure risponde anche a una serie di
quesiti posti dal Consiglio d’Europa sulla base delle raccomandazioni emanate dal Comitato di esperti.
Le principali tematiche affrontate riguardano la promozione delle minoranze linguistiche
nell’Amministrazione federale, l’insegnamento delle lingue minoritarie in Svizzera, la situazione delle
lingue minoritarie nel Cantone dei Grigioni, la situazione del tedesco nel Comune di Bosco Gurin nel
Cantone Ticino e le relazioni con la comunità jenisch.
La terza parte presenta i rapporti del Cantone dei Grigioni e del Cantone Ticino relativi al romancio e
all’italiano nei rispettivi territori. Illustra inoltre l’evoluzione della legislazione cantonale (nella
fattispecie il progetto di introduzione del rumantsch grischun come lingua di insegnamento nelle
scuole di determinati Comuni del Cantone dei Grigioni) e le risposte ai quesiti e alle raccomandazioni
del Comitato di esperti e del Comitato dei Ministri del Consiglio d’Europa. I Cantoni espongono le loro
considerazioni in particolare sulla base dei compiti legali e delle raccomandazioni loro rivolte.
Per la preparazione del quinto rapporto si è proceduto a una consultazione capillare di tutte le parti
coinvolte nella politica linguistica in Svizzera. Sono stati consultati tutti gli uffici federali interessati, i
Cantoni bilingui, la Conferenza svizzera dei direttori della pubblica educazione (CDPE), la Conferenza
dei Governi cantonali (CdC), il Cantone del Giura nonché tutte le organizzazioni e istituzioni attive
nella politica delle lingue (sul piano regionale e/o nazionale) e della comprensione nonché le
organizzazioni di salvaguardia della lingua jenisch. Il Cantone dei Grigioni e il Cantone Ticino hanno
collaborato attivamente alla stesura del presente rapporto, in particolare rispondendo alle domande e
alle raccomandazioni del Comitato di esperti e del Comitato dei Ministri e redigendo integralmente la
Parte III del presente rapporto. Per la lista esaustiva di tutte le parti consultate si rimanda
all'Appendice.

3/48

PARTE I
Il quarto rapporto periodico della Svizzera del 4 dicembre 2009 propone una rassegna della situazione
storica, politica, istituzionale, demografica, economica, giuridica e amministrativa del Paese. Dal
momento che negli ultimi tre anni non sono avvenuti cambiamenti significativi in questi settori, si veda
il quarto rapporto della Svizzera del 2009 (Informazioni generali sulla politica linguistica in Svizzera,
capp. 1.1-1.3, pagg. 2-9).

1. Situazione linguistica della Svizzera: dati statistici del 2010
I dati del censimento federale della popolazione del 2000 (censimento 2000) rappresentano tuttora i
valori di riferimento per le statistiche linguistiche, in quanto sono il risultato di una rilevazione
geografica capillare. Le informazioni riportate ai capitoli 1.1 e 1.2 si fondano tuttavia sulla rilevazione
strutturale del censimento federale della popolazione del 2010 (rilevazione strutturale 2010).
La legge sul censimento federale della popolazione, sottoposta a una revisione totale, è entrata in
1
vigore il 1° gennaio 2008 ed ha comportato una riorganizzazione del censimento . La rilevazione
esaustiva nazionale, condotta ad intervalli decennali e per la quale tutta la popolazione era tenuta a
compilare un questionario, è stata sostituita da rilevazioni basate sui registri ufficiali e da indagini
campionarie annuali i cui dati sono successivamente analizzati.
Il questionario della rilevazione strutturale annuale è paragonabile a quello del censimento 2000, pur
essendo indirizzato alla sola popolazione residente permanente di più di 15 anni, che vive in
economie domestiche private, e non più a tutta la popolazione. La sezione sulle lingue prevede tre
domande: la prima riguarda la lingua principale o le lingue principali e per la prima volta è possibile
indicarne più di una; la seconda verte sulla lingua o sulle lingue usate sul posto di lavoro o a scuola e
la terza sulla lingua o sulle lingue parlate in casa o con conoscenti. Rispetto alla rilevazione esaustiva
realizzata ogni dieci anni fino al 2000, la rilevazione strutturale ha il vantaggio di fornire risultati ad
intervalli annuali. Per contro non permette più di ottenere dati dettagliati per Comuni. Inoltre, il
confronto con i censimenti precedenti risulta al momento troppo laborioso per quantificare le
evoluzioni storiche. In effetti, la nuova definizione di popolazione di base implica un lavoro
supplementare che non può essere svolto considerate le scadenze del presente rapporto. Nel sesto
rapporto della Svizzera, che sarà consegnato fra tre anni, figureranno i primi confronti e le evoluzioni
storiche rispetto all'evoluzione delle comunità linguistiche in Svizzera. Il questionario utilizzato nella
rilevazione strutturale e il metodo d'indagine garantiscono tuttavia, per la popolazione residente
permanente di più di 15 anni, la compatibilità con i dati statistici degli ultimi decenni sul piano
nazionale e cantonale tenuto conto degli errori di campionatura durante il sondaggio.
Oltre alla rilevazione strutturale annuale, dal 2014 verrà condotta ogni cinque anni anche la
rilevazione tematica sulla lingua, la religione e la cultura. Comporterà domande supplementari sulle
lingue e sulle pratiche linguistiche mai analizzate prima d'ora.
I Cantoni possono allargare il campione della rilevazione strutturale e delle rilevazioni tematiche allo
2
scopo di ottenere dati più dettagliati sulla rispettiva regione . Il primo censimento basato sul nuovo
sistema si è svolto il 31 dicembre 2010.
Per quanto riguarda i dati statistici del Cantone dei Grigioni, l’organizzazione Pro Grigioni Italiano,
consultata in sede di redazione del presente rapporto, esorta le autorità cantonali a collaborare con
l’Ufficio federale di statistica per raccogliere dati statistici più precisi riguardanti la presenza di italofoni
nella regione di Coira e nell'Engadina.

1

Legge del 22 giugno 2007 sul censimento federale della popolazione (legge sul censimento; RS 431.112,
http://www.admin.ch/ch/f/sr/c431_112.html)
2
Per i dettagli v. http://www.bfs.admin.ch/bfs/portal/fr/index/news/00/03/01.html
4/48

1.1. La distribuzione territoriale delle lingue in Svizzera
Nel 2010, le persone poliglotte hanno potuto indicare per la prima volta più di una lingua principale
(fino a un massimo di tre). La lingua principale è definita come la lingua in cui una persona pensa e
che padroneggia meglio di tutte. Fino al 2000 veniva presa in considerazione una sola lingua
principale e quindi la stessa persona poteva indicare una lingua diversa da un censimento all'altro,
talvolta a prescindere dalle sue effettive competenze linguistiche. La rilevazione strutturale non è una
rilevazione esaustiva, ma un'indagine campionaria. Di conseguenza, i seguenti risultati sono
presentati con i rispettivi intervalli di confidenza. I valori assoluti indicati sono il risultato di
un'estrapolazione basata sulle osservazioni del campione. Anche le regioni linguistiche sono sempre
definite secondo lo stato dei Comuni e il loro statuto linguistico al momento del censimento 2000.

1.1.1.

Distribuzione nazionale

Per l'insieme della Svizzera, le lingue indicate come lingue principali sono distribuite nel seguente
modo:

Fig. 1: Distribuzione percentuale e in valori assoluti delle lingue indicate come lingue principali
nel 2010

70

65,6

60
50
40
30
22,8

19,9

20
8,4

10

0,6
0
Tedesco

Francese
Valori assoluti

Totale
Tedesco
Francese
Italiano
Romancio
Altre lingue

6 519 253
4 276 097
1 487 311
548 903
36 472
1 300 112

Italiano

Romancio

Intervallo di
confidenza ± (in %)
0,1
0,3
0,6
1,1
5,5
0,7

Altre lingue

Percentuale di tutte le
lingue principali1
117,3
65,6
22,8
8,4
0,6
19,9

Il totale è superiore al numero di persone che hanno risposto all'indagine: il 17,3% di loro hanno dichiarato di parlare due o tre
lingue principali
Fonte: Rilevazione strutturale, UST; stato al 19.6.2012
1

Negli ultimi decenni, la distribuzione delle lingue è rimasta relativamente stabile. Con le dovute riserve
per i cambiamenti di definizione e di possibilità di risposta avvenuti nel frattempo, la situazione è la
seguente: il tedesco è indicato come lingua principale da poco meno di due terzi della popolazione
residente permanente di più di 15 anni, mentre il francese si colloca al secondo posto come lingua
principale. Queste due lingue sono progredite leggermente tra il 2000 e il 2010, il che è dovuto tra
5/48

l'altro alla possibilità di indicare più di una lingua (fino a tre) principale. Per il francese questa
progressione non fa che confermare una tendenza rilevabile da qualche decennio. Per il tedesco
l'aumento è minimo e segna un'inversione di tendenza. Le altre due lingue nazionali, l'italiano e il
romancio, non raggiungono insieme il totale delle lingue non nazionali e continuano a perdere terreno.
La percentuale delle lingue non nazionali è invece aumentata solo di poco.
Dalla metà del Novecento, la percentuale delle lingue non nazionali è direttamente legata all'aumento
della popolazione straniera e all'evoluzione della sua composizione. È dunque importante considerare
non solo il numero di persone alloglotte, ma anche la distribuzione delle lingue principali tra le lingue
non nazionali.

Fig. 2: Principali lingue non nazionali indicate come lingua(e) principale(i), in percentuale e
valori assoluti, 2010
5,0
4,5
4,0
3,5
3,0
2,5
2,0
1,5
1,0
0,5
0,0

Inglese
Portoghese
Serbo/ Croato
Albanese
Spagnolo
Turco
Arabo
Tamil
Neerlandese

Valori assoluti

Intervallo di confidenza in %

292 094
200 366
160 731
164 844
136 692
75 300
28 993
22 207
12 639

1,7
2,1
2,4
2,5
2,5
3,7
5,6
6,8
8,4

Percentuale di tutte le lingue
principali
4,5
3,1
2,5
2,5
2,1
1,2
0,4
0,3
0,2

Fonte: Rilevazione strutturale, UST; stato al 20.7.2012

Globalmente, la percentuale delle lingue non nazionali in Svizzera non è aumentata rispetto al 2000,
ma l'ordine d'importanza dei cinque principali gruppi di lingue straniere è cambiato. Nel 2000, le lingue
dell'ex-Jugoslavia e l'albanese erano ai primi posti. Nel 2010, con la possibilità di indicare più di una
lingua principale, l'inglese ha conquistato il primo posto seguito dal portoghese. Il serbo, il croato e
l'albanese superano lo spagnolo e il turco. In Svizzera vengono parlate anche numerose altre lingue,
ma da un numero relativamente modesto di parlanti.
Nel 2010, la quota delle lingue non nazionali raggiunge in media quasi il 20 per cento in Svizzera,
percentuale che sale a circa il 26 per cento nella regione francofona e scende a circa il 18 per cento
nella regione germanofona e a quasi il 15 per cento nella regione italofona. Il numero di osservazioni
rilevate nel campione della regione romanciofona è troppo esiguo per poter indicare valori numerici.
Le lingue straniere non sono dunque distribuite in modo uniforme sull'insieme del territorio svizzero. Il
serbo, il croato, l'albanese e il turco predominano nella regione germanofona, mentre il portoghese è

6/48

fortemente rappresentato nella regione francofona e lo spagnolo è distribuito in modo più uniforme.
L'inglese si concentra nelle zone urbane di Zurigo-Zugo, Basilea e del Lemano.
Infine, è interessante in termini politici conoscere le proporzioni delle lingue nazionali extraterritoriali
per regione:

Tab. 3: Rilevazione delle lingue nazionali quali lingua(e) principale(i) sul totale delle lingue
principali per regioni linguistiche, 2010

Totale
Regione germanofona
Regione francofona
Regione italofona
Regione romanciofona

Percentuale di
germanofoni
65,6
88,3
7,1
11,3
50,4

Percentuale di
francofoni
22,8
3,5
85,1
5,2
()

Percentuale
di italofoni
8,4
4,5
5,2
87,7
()

Percentuale di
romanciofoni
0,6
0,4
()
()
67,4

Percentuale di
altri parlanti
19,9
18,7
24,4
16,4
()

() : non indicato per mancanza di affidabilità statistica
Fonte: Rilevazione strutturale, UST; stato al 19.6.2012

Nella Svizzera tedesca, è l'italiano la lingua menzionata più sovente come lingua principale oltre al
tedesco. Nella Svizzera francese, d'altra parte, il tedesco è indicato più spesso che l'italiano, mentre
nella Svizzera italiana il tedesco è indicato quasi due volte più del francese. Nella regione
romanciofona, la metà della popolazione residente indica il tedesco come lingua principale.
Per quanto riguarda il romancio, quasi 21 000 persone che l'hanno indicato come lingua principale
non vivono nella regione romanciofona. La maggior parte di loro (93,3%) vive nella Svizzera tedesca.
Il Cantone dei Grigioni conta 25 461 persone che parlano un idioma romancio, il che rappresenta
quasi il 16 per cento della popolazione cantonale. Al di fuori di questa regione si trovano circa lo 0,3
per cento di romanciofoni nel Cantone di Zurigo e lo 0,2 per cento nel Cantone di Argovia.

7/48

1.1.2.

Prospettiva cantonale

La tabella seguente fornisce una panoramica della distribuzione delle lingue nei Cantoni.

Tab. 4: Lingue nazionali indicate come lingua(e) principale(i) per Cantoni e distribuzione
3
percentuale delle lingue nazionali sul totale delle lingue principali, 2010

Cantoni germanofoni
Uri
Appenzello Interno
Nidvaldo
Obvaldo
Appenzello Esterno
Svitto
Lucerna
Turgovia
Soletta
San Gallo
Sciaffusa
Basilea Campagna
Argovia
Glarona
Zugo
Zurigo
Basilea Città
Cantoni francofoni
Giura
Neuchâtel
Vaud
Ginevra
Cantone italofono
Ticino
Cantoni plurilingui
Berna
Grigioni
Friburgo
Vallese
Svizzera
Totale

Valori
assoluti

Intervallo di
confidenza
± (in %)

Tedesco
in %

Francese
in %

Italiano
in %

Romancio
in %

Lingue non
nazionali
in %

28 915
12 814
34 624
29 328
44 128
121 348
310 985
206 477
215 052
395 992
64 315
231 553
509 900
32 272
93 173
1 153 705
153 239

6,2
9,9
6,0
6,7
5,2
3,2
1,3
1,7
2,3
1,7
4,3
2,2
1,0
6,4
2,6
0,8
2,7

94,1
93,8
95,5
94,0
92,7
90,3
90,7
91,0
89,5
90,0
89,0
89,3
89,4
90,2
86,1
85,0
80,8

()
()
()
()
()
1,9
1,9
1,3
2,6
1,2
()
4,0
2,3
()
3,1
3,5
6,1

()
()
()
()
()
3,5
3,1
4,1
4,8
3,5
3,9
5,6
5,1
()
3,6
5,8
6,8

()
()
()
()
()
()
()
()
()
()
0,0
()
0,2
0,0
()
0,3
()

7,4
()
6,8
9,1
10,4
15,7
16,2
15,0
15,3
17,0
20,4
16,7
18,3
15,0
22,9
24,7
29,0

57 490
141 068
573 030
359 847

3,1
2,0
1,0
1,3

6,7
5,9
7,1
5,8

92,2
88,8
85,0
80,8

3,7
6,1
5,2
7,3

()
()
()
()

9,5
19,0
27,3
38,7

281 693

1,4

11,1

5,3

87,7

()

15,1

824 336
162 865
224 578
256 526

1,0
2,7
2,3
2,2

85,7
76,3
29,4
28,0

11,0
1.9
68,1
66,5

3,2
12,3
2,0
3,7

()
15,6
0,0
0,0

13,3
12,6
17,5
16,2

6 519 253

0,1

65,6

22,8

8,4

0,6

19,9

() : non indicato per mancanza di affidabilità statistica
Fonte: Rilevazione strutturale, UST; stato al 20.7.2012

Nel 2010 non è possibile differenziare la distribuzione geografica delle lingue indicate sopra oltre il
livello cantonale. Pertanto per l'analisi dei Cantoni bilingui e per tutte le informazioni relative a Comuni,
si rimanda al quarto rapporto della Svizzera del 2009 (v. Informazioni generali sulla politica delle
lingue in Svizzera, cap. 2.1, pagg. 15-18).

3

Le persone intervistate potevano indicare più di una lingua principale. Sono state considerate fino a tre lingue principali per
parlante.
8/48

1.2. Dati e grafici relativi all'italiano e al romancio
1.2.1.

Italiano

I dati sull'italiano riportati qui di seguito provengono sia dalla rilevazione strutturale 2010 sia dalla
pubblicazione «Statistica e lingua, un’analisi dei dati del Censimento federale della popolazione 2000»
(Ufficio statistica TI 2004, Osservatorio linguistico della Svizzera italiana).
In Svizzera, l'italiano è usato in tutto il Cantone Ticino e in quattro vallate meridionali del Cantone dei
Grigioni, il cosiddetto «Grigioni italiano» (Mesolcina, Calanca, Bregaglia, Poschiavo). In queste regioni
oltre all'italiano si parlano i dialetti ticinesi e grigionesi. Tuttavia, gran parte degli italofoni vive al di fuori
della regione tradizionalmente italofona. Questa comunità linguistica è composta da immigrati italiani.

Tab. 5: Lingue principali indicate nella Svizzera italiana (Ticino e Grigioni italiano) in valori
assoluti e percentuali, 2010
Valori assoluti
Totale
Tedesco
Francese
Italiano
Inglese
Altre lingue

293 361
33 269
15 259
257 347
8232
35 078

Intervallo di confidenza
(in %)
1,4
4,3
6,3
1,5
9,0
4,4

Percentuali di tutte le lingue
principali1
119,0
11,3
5,2
87,7
2,8
12,0

1Il

totale è superiore al numero di persone che hanno risposto all'indagine: il 19% ha dichiarato di avere due o tre lingue principali.
Nota : le osservazioni rilevate sul romancio non sono sufficientemente numerose per essere statisticamente affidabili.
Fonte: Rilevazione strutturale, UST; stato al 20.7.2012

L'italiano nel Ticino e nel Grigioni italiano
In mancanza di dati statistici sui Comuni, dovuta al nuovo sistema di censimento, per l'analisi della
situazione specifica dell'italiano nel Ticino e nel Grigioni italiano si rimanda al quarto rapporto della
Svizzera del 2009 (v. Informazioni generali sulla politica delle lingue in Svizzera, cap. 3.1, pagg. 1920).

L'italiano fuori dell'area linguistica
Lingua principale
Nel 2010, circa 550 000 persone hanno indicato l'italiano come una delle loro lingue o come la loro
lingua principale. Di queste, 347 000 sono persone immigrate, di cui circa 110 000 vivono nella
Svizzera italiana. Gli italofoni delle tre regioni non italofone sono risultati più numerosi (circa 292 000)
di quelli residenti nella Svizzera italiana (circa 257 000). Nonostante sia difficile confrontare i dati del
2000 e del 2010 per le ragioni illustrate, l'italiano non ha perso terreno in Svizzera. La possibilità data
alle persone poliglotte nel 2010 di indicare più di una lingua principale è stata sfruttata dagli italofoni e
in modo particolare dalle persone immigrate di seconda generazione.

9/48

Fig. 3: L'italiano come lingua principale, lingua parlata in casa e sul lavoro / sul luogo di
formazione nelle regioni non italofone, 2010
10

8

6
Regione germanofona
Regione francofona

4

Regione romanciofona
2

0
lingua principale (1) lingua parlata in casa lingua parlata sul
(1)
lavoro o sul luogo di
formazione (1)
1

In percentuale del totale delle lingue, delle lingue principali, delle lingue parlate in casa e sul lavoro o sul luogo di formazione
Nota: contrariamente alla lingua parlata in casa, sul lavoro o sul luogo di formazione, non si distingue tra l'italiano e il dialetto tra
le lingue principali.
Fonte: Rilevazione strutturale, UST

Tab. 6: L'italiano come lingua principale nelle differenti regioni linguistiche, 2010
Valori assoluti
Totale
Regione germanofona
Regione francofona
Regione italofona

548 903
211 100
79 588
257 347

Intervallo di
confidenza ± (in %)
1,1
2,1
3,0
1,5

Percentuale di tutte le lingue
principali1
101
4,5
5,2
87,7

1Il

totale è superiore al numero di persone che hanno risposto all'indagine in quanto gli intervistati hanno potuto indicare più lingue come
lingue principali
Nota: le osservazioni rilevate sul romancio non sono sufficientemente numerose per essere statisticamente affidabili.
Fonte: Rilevazione strutturale, UST; stato al 19.6.2012

10/48

1.2.2.

Romancio

Il romancio nel Cantone dei Grigioni
Tab. 7: Lingue indicate come lingua(e) principale(i), lingua(e) parlata(e) in casa e lingua(e)
parlata(e) sul lavoro o sul luogo di formazione, 2010
Lingua principale
Lingua parlata in casa
Percentuale
Intervallo di
Intervallo di Percentuale di
Valori
di tutte le
Valori
confidenza
confidenza
tutte le lingue
assoluti
lingue
assoluti
± (in %)
±
(in
%)
principali1
principali1
Totale
6 519 253
0,1
117,3
6 519 253
0,1
124,6
Tedesco
4 276 097
0,3
65,6
623 272
1,2
9,6
2
Svizzerotedesco
*
*
*
3 994 836
0,3
61,3
Francese
1 487 311
0,6
22,8
1 514 887
0,6
23,2
Italiano
548 903
1,1
8,4
534 289
1,1
8,2
Dialetto ticinese o
*
*
*
112 584
2,4
1,7
grigionese2
Romancio
36 472
5,5
0,6
38 785
5,4
0,6
Inglese
292 094
1,7
4,5
266 091
1,8
4,1
Altre lingue
1 008 018
0,9
15,5
1 035 575
0,9
15,9

Totale
Tedesco
Svizzerotedesco2
Francese
Italiano
Dialetto ticinese
grigionese2
Romancio
Inglese
Altre lingue

Lingua parlata sul lavoro o sul luogo di
formazione
Percentuale
Intervallo di
Valori
di tutte le
confidenza
assoluti
lingue
± (in %)
principali1
6 519 253
0,1
111,2
1 501 845
0,7
23,0
2 971 138
0,4
45,6
1 332 155
0,7
20,4
380 639
1,4
5,8
o

47 415

3,8

0,7

18 313
739 081
260 168

8,0
1,0
1,9

0,3
11,3
4,0

1Il

totale è superiore al numero di persone che hanno risposto all'indagine: il 17,3 % ha dichiarato di avere due o tre lingue principali, il
24,6 % ha dichiarato di parlare abitualmente due o tre lingue in casa e l'11,2 % ha dichiarato di parlare abitualmente due o tre lingue sul
lavoro o sul luogo di formazione.
2La possibilità di indicare lo svizzerotedesco e il dialetto ticinese o grigionese era data solo per la lingua parlata in casa e la lingua parlata
sul lavoro o sul luogo di formazione.
Fonte: Rilevazione strutturale, UST; stato al 19.6.2012

Nel 2010, circa 15 270 persone su circa 22 650 facenti parte della popolazione residente permanente
di più di 15 anni nell'area di diffusione tradizionale del romancio (ossia il 67,4% della sua popolazione)
hanno indicato il romancio come lingua o una delle lingue principali. Sempre nella regione
romanciofona si contano quasi 16 300 persone che hanno affermato di parlare il romancio in casa,
equivalenti a quasi il 72 per cento. Nella rilevazione strutturale 2010, circa 10 000 abitanti della
regione tradizionalmente romanciofona che esercitano una professione hanno indicato di usare
questa lingua come lingua di lavoro. Questo corrisponde al 44,25 per cento delle persone che hanno
risposto alla domanda.

11/48

1.3. Lingue minoritarie non territoriali
In Svizzera, due lingue possono essere considerate lingue tradizionali non territoriali: lo jenisch, la
lingua dei nomadi in Svizzera, e lo yiddish, la lingua degli ebrei europei.
Il questionario della rilevazione strutturale condotta annualmente dal 2010 prevede in totale nove
categorie di risposte per la lingua principale. Si tratta delle nove lingue più parlate in Svizzera
(secondo il censimento 2000, comprese le quattro lingue nazionali). Inoltre, prevede due rubriche
supplementari in cui indicare altre lingue, tra cui lo jenisch e lo yiddish. Queste due possibilità di
risposta sono previste anche nella nomenclatura delle lingue, ovvero vengono codificate
opportunamente, se qualcuno le indica.
Considerato che i dati della rilevazione strutturale 2010 non sono esaustivi per quanto riguarda la
situazione delle lingue non territoriali, si rimanda al quarto rapporto della Svizzera del 2009 per
maggiori precisazioni (v. Informazioni generali sulla politica linguistica in Svizzera, cap. 4, pagg. 2728).

2. Basi giuridiche per l’applicazione della Carta europea delle lingue regionali
o minoritarie

2.1. Aspetti internazionali
Le basi giuridiche internazionali con ripercussioni sull’applicazione della Carta europea non sono
mutate dal precedente rapporto della Svizzera. Si rimanda pertanto al quarto rapporto della Svizzera
del 2009 per un riepilogo delle informazioni (v. Parte I, cap. 1.1, pagg. 32-33).
Le uniche novità relative alle normative internazionali applicabili riguardano i seguenti accordi:
Convenzione per la salvaguardia del patrimonio culturale immateriale, Convenzione sulla protezione e
la promozione della diversità delle espressioni culturali e Convenzione-quadro del Consiglio d’Europa
per la protezione delle minoranze nazionali.

Convenzione per la salvaguardia del patrimonio culturale immateriale (RS 0.440.6) e Convenzione
sulla protezione e la promozione della diversità delle espressioni culturali (RS 0.440.8)
Nel 2008, la Svizzera ha ratificato la Convenzione per la salvaguardia del patrimonio culturale
immateriale. Conformemente all'obbligo definito nell'articolo 12 di compilare uno o più inventari del
patrimonio culturale immateriale presente sul proprio territorio, la Svizzera ha elaborato in
collaborazione con diversi partner (Cantoni, ricercatori, società civile) una prima Lista delle tradizioni
viventi in Svizzera. Questa lista, che sarà aggiornata regolarmente, conta attualmente 167 elementi
del patrimonio immateriale, tra cui varie tradizioni orali. Ufficialmente adottata il 5 settembre 2011, è
esaurientemente documentata da un sito Internet specifico (www.tradizioni-viventi.ch) operativo dal
10 settembre 2012.
Allo scopo di soddisfare l'articolo 9 lettera a della Convenzione sulla protezione e la promozione della
diversità delle espressioni culturali, la Svizzera ha inoltre trasmesso all'UNESCO nell'aprile 2012 il suo
primo rapporto quadriennale sull'attuazione della Convenzione in Svizzera. Redatto al termine di una
procedura di consultazione delle autorità regionali e della società civile, quest'ultimo riassume le
misure prese per garantire il rispetto della diversità delle espressioni culturali in Svizzera, l'efficacia di
queste misure, le sfide che sussistono e le soluzioni da approntare in questo contesto.

Convenzione-quadro del Consiglio d’Europa per la protezione delle minoranze nazionali (RS 0.440.6)
L'attuazione della Convenzione-quadro del Consiglio d'Europa per la protezione delle minoranze
nazionali da parte della Svizzera è oggetto del terzo ciclo di rapporti delle autorità del Consiglio
d'Europa. Il rapporto periodico è stato sottoposto dal Governo svizzero nel gennaio 2012.

12/48

2.2. Legislazione linguistica della Confederazione
2.2.1.

Disposizioni giuridico-linguistiche della Costituzione federale

Le disposizioni giuridico-linguistiche della Costituzione federale non sono mutate dal precedente
rapporto della Svizzera. Si rimanda pertanto al quarto rapporto della Svizzera del 2009 per un
riepilogo delle informazioni (Parte I, cap. 1.2, pagg. 33-34).

2.2.2.

Legislazione federale

La Confederazione ha emanato diverse leggi federali volte all'applicazione delle disposizioni
linguistiche contenute nella Costituzione federale. La legge federale sulle lingue nazionali e la
comprensione tra le comunità linguistiche (legge sulle lingue, LLing, RS 441.1) applica i principi degli
articoli 4, 18 e 70 della Costituzione federale e rappresenta oramai la base legale di riferimento per la
promozione delle lingue minoritarie in Svizzera, del plurilinguismo e della comprensione linguistica. La
legge sulle lingue è entrata in vigore il 1° gennaio 2010. L’ordinanza sulle lingue nazionali e la
comprensione tra le comunità linguistiche (ordinanza sulle lingue, OLing, RS 441.11) è in vigore dal
1° luglio 2010.
Le rimanenti leggi federali menzionate nel quarto rapporto della Svizzera del 2009 sono sempre in
vigore. Si rimanda pertanto al quarto rapporto della Svizzera del 2009 per un riepilogo delle
informazioni (Parte I, cap. 1.2, pagg. 34-36). Con l’entrata in vigore della legge e dell'ordinanza sulle
lingue sono state abrogate la legge e l’ordinanza federale sugli aiuti finanziari per la salvaguardia e la
promozione della lingua e della cultura romancia e italiana, essendo state integrate in queste due
normative. La legge federale concernente la Fondazione Pro Helvetia è stata abrogata, essendo
entrata in vigore il 1° gennaio 2012 la nuova legge federale sulla promozione della cultura (legge sulla
promozione della cultura, LPCu, RS 442.1), che include la sfera di attività della Fondazione Pro
Helvetia.
In questo capitolo vengono presentate quindi unicamente le novità normative della Confederazione.

Legge federale sulle lingue nazionali e la comprensione tra le comunità linguistiche e ordinanza sulle
lingue nazionali e la comprensione tra le comunità linguistiche
Contenuto
La LLing definisce i campi di applicazione e gli ambiti d'intervento della Confederazione per la
promozione del plurilinguismo in Svizzera. L'OLing stabilisce le misure concrete di promozione e fissa
gli aiuti finanziari.
Campi di applicazione
1. Lingue ufficiali della Confederazione: i cittadini hanno il diritto, tra l'altro, di comunicare con le
autorità federali in una lingua ufficiale di loro scelta, gli impiegati dell'Amministrazione federale di
lavorare nella lingua ufficiale di loro scelta.
2. Promozione della comprensione e degli scambi tra le comunità linguistiche: la Confederazione
può sostenere più attivamente gli scambi tra allievi di varie regioni linguistiche e misure volte alla
comprensione in Svizzera. Gli scambi tra allievi permettono per esempio di conoscere meglio le
altre lingue e culture del Paese e di comunicare meglio con le persone che hanno un'altra lingua
nazionale come lingua madre. La promozione della comprensione tra le comunità linguistiche è
realizzata anch'essa grazie al sostegno delle organizzazioni attive in questo ambito e della ricerca
sul plurilinguismo e alla promozione delle lingue a scuola.
3. Sostegno ai Cantoni plurilingui nell'adempimento dei loro compiti speciali, in particolare
l'insegnamento bilingue e la traduzione.
4. Sostegno delle misure di salvaguardia e di promozione della lingua e cultura romancia e italiana
da parte del Cantone Ticino e del Cantone dei Grigioni.

13/48

Lavori di attuazione in corso
L'attuazione di questi quattro ambiti è ripartita su differenti unità amministrative della Confederazione:
l'Ufficio federale della cultura (UFC) è incaricato di attuare le Sezioni 2-4 LLing e OLing (aiuti finanziari
alle organizzazioni e ai Cantoni), l'Ufficio federale del personale (UFPER) e la Cancelleria federale
(CaF) sono incaricati dell'applicazione della Sezione 1 LLing e OLing (lingue ufficiali della
Confederazione) in collaborazione con i dipartimenti, che definiscono i rispettivi obiettivi strategici.
Lingue ufficiali della Confederazione (Sezione 1, art. 1-8 OLing)
-

Pubblicazioni in romancio: le pubblicazioni in romancio della Confederazione si limitano a testi di
particolare importanza e alla documentazione per le elezioni e le votazioni federali. I testi di legge
sottoposti a votazione in seguito a referendum e i testi delle iniziative sono quindi tradotti
integralmente in romancio. A questi si aggiunge una selezione di testi di legge importanti, come
ad esempio la Costituzione federale, il Codice civile e il Codice delle obbligazioni. La
Confederazione ha inoltre la possibilità di tradurre e pubblicare, d’intesa con i servizi competenti
del Cantone dei Grigioni, altri «testi di particolare importanza» impiegati per esempio nelle scuole
grigionesi. L’attività traduttiva in romancio della Confederazione è anzitutto una misura di
salvaguardia e promozione della lingua: i testi giuridici pubblicati non hanno infatti gli stessi effetti
giuridici delle pubblicazioni ai sensi della legge sulle pubblicazioni ufficiali (LPubl; RS 170.512),
dal momento che per principio solo la pubblicazione nella Raccolta ufficiale vincola i destinatari
della norma (art. 8 LPubl).
I compiti di coordinamento nell’Amministrazione federale nonché tra la Cancelleria federale e i
servizi competenti del Cantone dei Grigioni sono assunti da un nuovo servizio di coordinamento
istituito presso la Cancelleria federale.

-

Competenze linguistiche del personale: sono state definite le esigenze precise per le competenze
linguistiche secondo le differenti funzioni del personale. I quadri devono disporre di competenze
linguistiche attive in almeno due lingue ufficiali e passive nella terza lingua ufficiale. È stato
messo a punto un programma di formazione linguistica coerente allo scopo di permettere al
personale che non soddisfa i criteri di seguire una formazione linguistica per raggiungere il livello
richiesto.

-

Valori di riferimento della rappresentanza delle lingue nell'Amministrazione federale: l’OLing ha
fissato i seguenti valori di riferimento per le differenti comunità linguistiche, che la Cancelleria
federale e i dipartimenti devono raggiungere: tedesco 70 per cento, francese 22, italiano 7 e
romancio 1. Questi valori di riferimento sono stati calcolati partendo dalle statistiche del
censimento 2000 e costituiscono una sorta di premessa per un’Amministrazione federale
plurilingue che, attraverso il plurilinguismo individuale e sociale, dovrebbe rispecchiare la
diversità linguistica e culturale del Paese.

-

Delegato al plurilinguismo: il delegato al plurilinguismo ha il compito di preservare e promuovere il
plurilinguismo nell'Amministrazione federale, in particolare sensibilizzando e consigliando le unità
amministrative e preparando documenti per l'applicazione di determinati articoli contenuti
nell'OLing.

-

Traduzione: grazie all'OLing sono stati creati 16 nuovi posti di traduzione italiana e tedesca.
Questa misura dovrebbe permettere al personale di lingua italiana e francese di scrivere nella
propria lingua e garantire la traduzione tedesca. La traduzione italiana permette di assicurare la
pubblicazione contemporanea dei testi ufficiali in italiano.

Promozione della comprensione e degli scambi tra le comunità linguistiche (artt. 9-16 OLing)
-

Promozione degli scambi in ambito scolastico (art. 9 OLing) : la Confederazione (UFC) sostiene la
Fondazione ch per la collaborazione confederale allo scopo di promuovere gli scambi in ambito
scolastico e di raddoppiare entro il 2016 il numero di partecipanti a progetti di scambio (dai 15 000
attuali a 30 000). La Fondazione ch elabora programmi di promozione degli scambi nella scuola
obbligatoria e postobbligatoria e nella formazione professionale. Eroga inoltre prestazioni
nell'ambito della comunicazione, sensibilizzazione e formazione continua. L'UFC ha stipulato un
contratto di prestazioni quadriennale con la Fondazione ch per il periodo 2011-1014.

-

Collaborazione con i Cantoni per promuovere le lingue nazionali nell'insegnamento e
l'apprendimento della prima lingua da parte degli alloglotti (artt. 10 e 11 OLing). L'insegnamento è
14/48

di competenza cantonale e la Confederazione lo promuove solo a titolo sussidiario. Il sostegno
della Confederazione in questi due ambiti si limita allo sviluppo di progetti concreti, di nuovi
strumenti didattici che promuovono l'insegnamento di una seconda e terza lingua nazionale,
l'insegnamento bilingue, il perfezionamento degli insegnanti, la promozione e il miglioramento
delle condizioni di base dei corsi di lingua e cultura d'origine e l'acquisizione, da parte degli
alloglotti, della lingua nazionale locale prima della scolarizzazione. Queste misure consentono di
migliorare e promuovere l'insegnamento dell'italiano come terza lingua nazionale. L'UFC
collabora con la segreteria generale della Conferenza svizzera dei direttori cantonali della
pubblica educazione (SG CDPE), che funge da centro di coordinamento per le richieste. Due
bandi di concorso per questi progetti si sono conclusi con successo nel 2011 e 2012.
-

Centro di competenza scientifico per la promozione del plurilinguismo (art. 12 OLing): il centro di
competenze ha i seguenti obiettivi: 1. cooordinare, dirigere e attuare il mandato di ricerca; 2.
creare e gestire un centro di documentazione; 3. realizzare pubblicazioni sul plurilinguismo.
L'UFC ha stipulato un contratto di prestazioni quadriennale (2011-2014) con l'Istituto di
plurilinguismo dell'Università e dell'Alta scuola pedagogica di Friburgo per raggiungere questi
obiettivi. Un programma di ricerca triennale (2012-2014) in corso prevede la realizzazione di 14
progetti negli ambiti di ricerca seguenti: plurilinguismo individuale, insegnamento e apprendimento
delle lingue, analisi delle competenze linguistiche e plurilinguismo istituzionale e sociale. Per
realizzare questi progetti il centro di competenze collabora con le istituzioni di ricerca nazionali.

-

La Confederazione (UFC) sostiene le agenzie di stampa nell'elaborazione di testi e articoli legati
alla politica delle lingue, delle culture e della comprensione provenienti da tutte e quattro le regioni
linguistiche (art. 13 OLing). L’UFC collabora con L'Agenzia telegrafica svizzera (ATS) e lo
Schweizer Feuilleton-Dienst (SFD). L’UFC ha stipulato un contratto di prestazioni quadriennale
(2012-2015) con queste due istituzioni.

-

La Confederazione (UFC) sostiene le organizzazioni attive nell'ambito della comprensione (art. 14
OLing, v. Parte I, cap. 3 del presente rapporto) che svolgono attività regolari o progetti
concernenti la promozione del plurilinguismo, della comprensione tra regioni linguistiche in vari
ambiti (organizzazione di eventi, riviste letterarie e pedagogiche dedicate alle lingue, progetti di
scambi extrascolastici, attività di sensibilizzazione, ecc.).

Sostegno ai Cantoni plurilingui (art. 17 OLing) nell'adempimento dei loro compiti specifici nella
promozione del plurilinguismo (competenze linguistiche del personale dell'amministrazione cantonale,
traduzione, sensibilizzazione del pubblico) e dell'insegnamento delle lingue (insegnamento bilingue,
elaborazione e acquisto di materiale didattico specifico, ecc.). L'UFC ha stipulato dei contratti di
prestazioni quadriennali (2012-2015) con ciascun Cantone bilingue o plurilingue (Berna, Friburgo,
Vallese e Grigioni).
Sostegno di misure di salvaguardia e di promozione delle lingue e culture romance e italiane da parte
del Cantone dei Grigioni e del Cantone Ticino (artt. 18-25): si tratta di aiuti finanziari volti a
promuovere il romancio e l'italiano che vengono assegnati nell'ambito della traduzione, pubblicazione,
edizione, stampa nonché a organizzazioni attive nella promozione delle lingue minoritarie e a misure
cantonali di promozione di queste due lingue e culture.

Altre basi legali
Ordinanza sulla traduzione in seno all'Amministrazione generale della Confederazione (RS 172.081)
L'ordinanza sulla traduzione in seno all'Amministrazione generale della Confederazione, in vigore dal
1995, è in corso di revisione. Il suo obiettivo consiste nell'armonizzarla con la nuova legislazione in
materia linguistica e nell'adeguarla agli sviluppi odierni nella traduzione (aumento del volume di
traduzioni, maggiore esigenza di coordinamento, ecc.). La nuova ordinanza entrerà in vigore il
1° gennaio 2013.
Legge federale sulla promozione della cultura (RS 442.1)
La legge federale del 11 dicembre 2009 sulla promozione della cultura (legge sulla promozione della
cultura; LPCu) è entrata in vigore il 1° gennaio 2012. La LPCu concretizza e attua il mandato scaturito
dall'articolo 69 della Costituzione federale (articolo sulla cultura). Inoltre delimita le competenze della
Confederazione rispetto ai Cantoni, ai Comuni e alle città, primariamente competenti nella promozione
15/48

della cultura, e disciplina le competenze dei servizi federali addetti alla cultura e della Fondazione Pro
Helvetia. Infine fissa le linee direttive di politica culturale della Confederazione e modernizza
l'organizzazione della Fondazione Pro Helvetia.
Il messaggio concernente la promozione della cultura 2012-2015 (messaggio sulla cultura) definisce
l'orientamento strategico della politica culturale della Confederazione per il periodo creditizio 20122015. Il messaggio sulla cultura fissa gli obiettivi principali seguenti: mantenere la diversità culturale;
migliorare l'accesso alla cultura; promuovere gli scambi; creare condizioni favorevoli per le industrie
culturali; intensificare la cooperazione con i Cantoni e le città coltivando un dialogo culturale nazionale
teso a migliorare lo scambio di informazioni, a identificare temi d'interesse parallelo o complementare
delle parti coinvolte e a consolidare la collaborazione. Il Parlamento ha approvato il messaggio sulla
cultura nell'autunno 2011.

Decisioni del Tribunale federale rilevanti dal profilo linguistico
Il Tribunale federale svolge un ruolo fondamentale nell’interpretare e nel fare rispettare la legislazione
cantonale e federale in materia linguistica. Qui di seguito sono elencate le sentenze del Tribunale
federale rilevanti dal profilo linguistico pronunciate dal 2010.
Sentenza del 18 gennaio 2010 nel ricorso di diritto pubblico contro il Tribunale cantonale (136 I 149)
concernente la libertà di lingua, la lingua ufficiale e di procedura: il Tribunale federale approva il
ricorso contro il Tribunale cantonale, che aveva chiesto a un ricorrente la traduzione francese del suo
atto di ricorso. L'articolo 17 capoverso 2 della Costituzione cantonale permette alla persona
interessata di rivolgersi al Tribunale cantonale nella lingua ufficiale di suo gradimento, ovvero in
tedesco o in francese. Il Tribunale cantonale non può pertanto imporre quale condizione alla
ricevibilità del ricorso la traduzione di un atto redatto in una lingua ufficiale che non è quella della
procedura. Con questa decisione il Tribunale federale si esprime a favore di una norma vigente anche
nella Confederazione, dove, oltre che nelle tre lingue ufficiali, i romanciofoni possono rivolgersi alle
autorità anche nella loro lingua madre.
Sentenza dell'11 gennaio 2012 contro il ministero pubblico e il Tribunale cantonale del Giura
(1B_4/2012): il Tribunale federale respinge il ricorso del ricorrente e conferma la non entrata in merito
del Tribunale cantonale del Giura per il mancato rispetto della lingua di procedura. Esso conferma che
la liberta di lingua di cui all'articolo 18 Cost. non gode di una protezione assoluta. Nelle procedure con
le autorità cantonali è subordinata al principio della lingua ufficiale del Cantone. Il ricorrente non può
appellarsi ad alcun diritto per comunicare con le autorità in altre lingue, a prescindere che si tratti della
sua lingua madre o di un'altra lingua nazionale (con riferimento a DTF 136 I 149, consid. 4.3, pag.
153). La Corte penale del Tribunale cantonale non viola pertanto l'articolo 8 capoverso 2 Cost. se
chiede al ricorrente di far tradurre in francese la sua richiesta formulata in italiano.
Sentenza del 14 febbraio 2012 contro il ministero pubblico e il Tribunale cantonale del Giura
(1B_17/2012): il Tribunale federale conferma nuovamente che la libertà di lingua di cui all'articolo 18
Cost. non gode di una protezione assoluta ed è subordinata al principio della lingua ufficiale del
Cantone nelle procedure con le autorità cantonali. Il ricorrente non può appellarsi ad alcun diritto per
comunicare con le autorità in altre lingue, a prescindere che si tratti della sua lingua madre o di
un'altra lingua nazionale. L'obbligo del ricorrente a presentare una traduzione francese della sua
richiesta in tedesco non costituisce pertanto una limitazione inammissibile della liberta di lingua di cui
all'articolo 18 Cost.
Sentenza del 26 aprile 2012 nel ricorso di diritto pubblico contro il Dipartimento dell'educazione, della
cultura e dello sport e il Consiglio di Stato del Cantone Ticino (138 I 123) concernente la libertà di
lingua e il principio della territorialità: il Tribunale federale respinge il ricorso e conclude che l'interesse
privato fatto valere dai ricorrenti – il diritto in sé di usare una lingua diversa dall'italiano – è secondario.
Il rifiuto delle autorità ticinesi di consentire la frequenza di una scuola elementare di lingua inglese
invece che di lingua italiana è conforme alla Costituzione e non lede in particolare la libertà di lingua. Il
Tribunale federale riconduce al principio della territorialità anche la facoltà dei Cantoni d'imporre
l'insegnamento in lingua ufficiale nelle scuole private. La possibilità di legiferare in tal senso da parte
dei Cantoni, a limitazione della libertà di lingua, dev'essere individuata nella componente del principio
di territorialità che promuove l'omogeneità linguistica. Le norme della legge scolastica ticinese, che
regolano l'uso della lingua ufficiale nel campo scolastico rendendolo obbligatorio per l'insegnamento

16/48

nella scuola pubblica e, a certe condizioni, in quelle private, sono nel contempo una misura di
salvaguardia dell'italianità. Queste norme sono pertanto sorrette da un interesse pubblico intenso.

Altre sentenze rilevanti del Tribunale federale:
Sentenza 4D_49/2010 del Tribunale federale del 20.5.2010
Sentenza 9C_37/2011 del Tribunale federale del 20.6.2011
Sentenza 8C_855/2010 del Tribunale federale dell'11.7.2011

2.3. Disposizioni linguistiche cantonali
Ad eccezione di una novità nel Cantone del Giura, le disposizioni giuridico-linguistiche delle
costituzioni cantonali non sono mutate dal precedente rapporto della Svizzera. Per un riepilogo delle
informazioni si rimanda pertanto al quarto rapporto della Svizzera del 2009 (Parte I, cap. 1.3, pagg.
39-42).
Il Cantone del Giura ha adottato il 10 novembre 2010 la legge sull’uso del francese. Gli articoli 2 e 8
attribuiscono diritti alle minoranze linguistiche, per esempio alla comunità di Ederswiler. L’articolo 2
della legge citata riconosce la libertà linguistica, il rispetto delle minoranze e la diversità linguistica.
L'articolo 8 garantisce la possibilità di utilizzare un'altra lingua rispetto al francese, se ragioni
d'informazione o di rapporti di diritto privato lo esigono.
Per quanto riguarda le novità relative alla legge cantonale sulle lingue del Cantone dei Grigioni, si
rimanda alla Parte III del presente rapporto (Rapporto del Cantone dei Grigioni sull’applicazione della
Carta europea delle lingue regionali o minoritarie).

2.4. Insegnamento delle lingue nelle scuole dell’obbligo
Nel marzo 2004, la Conferenza svizzera dei direttori cantonali della pubblica educazione (CDPE) ha
approvato una strategia volta a sviluppare l'insegnamento delle lingue in Svizzera. Le disposizioni
strutturali di questa decisione sono confluite nell'Accordo intercantonale sull'armonizzazione della
scuola obbligatoria (Concordato HarmoS). Questa convenzione intercantonale, entrata in vigore il
1° agosto 2009, è vincolante per i Cantoni che vi hanno aderito.
Gli obiettivi comuni, che i Cantoni si sono assegnati per sviluppare l'insegnamento delle lingue sono i
seguenti:
-

a partire dalla scuola elementare a tutti gli allievi vengono insegnati una seconda lingua nazionale
e l'inglese, rispettivamente entro il terzo e il quinto anno scolastico. I Cantoni Ticino e Grigioni
possono differire da questo scaglionamento nella misura in cui prevedono obbligatoriamente
l'insegnamento di una terza lingua nazionale. L'insegnamento della seconda lingua nazionale è
completato con obiettivi culturali.
Nell'anno scolastico 2011/2012 praticamente tutti i Cantoni hanno anticipato la prima lingua
straniera al terzo anno scolastico. L'anticipazione della seconda lingua straniera al quinto anno
scolastico è già una realtà in poco più di un Cantone su due, mentre nella maggior parte degli altri
Cantoni lo sarà entro breve.

-

Parallelamente viene sviluppato l'insegnamento delle lingue allo scopo di raggiungere obiettivi
chiaramente definiti. Questi sono fissati a livello nazionale, mediante gli standard di formazione
nazionali, per la fine del sesto e nono anno scolastico e riguardano due lingue straniere. Per
entrambe sono previsti livelli di competenze equivalenti che devono essere raggiunti alla fine della
scuola dell'obbligo. Gli standard di formazione nazionali sono definiti anche per la fine del
secondo, sesto e nono anno scolastico.

-

L'insegnamento della prima lingua straniera è coordinato per regioni. Nella maggior parte dei
Cantoni di lingua tedesca è l'inglese, mentre in una minoranza di Cantoni germanofoni (lungo la
frontiera linguistica) tra la Svizzera tedesca e francese, nella Svizzera francese e nel Ticino la
seconda lingua nazionale rimane la prima lingua straniera insegnata.
Per l'insegnamento facoltativo di una terza lingua nazionale durante la scuola dell'obbligo l'offerta
è conformata alle esigenze.

-

17/48

Standard di formazione nazionali (competenze di base) per la lingua scolastica e le lingue straniere
Gli standard di formazione (competenze di base) sono il risultato di tre anni di lavori svolti da consorzi
scientifici nell'ambito del Concordato HarmoS (oltre che la lingua scolastica e le lingue straniere
riguardano anche la matematica e le scienze naturali) e approvati dall'assemblea generale della
CDPE nel giugno 2011. Le competenze di base si rivolgono essenzialmente agli addetti allo sviluppo
dei programmi scolastici linguistico-regionali (Plan d’études romand, Lehrplan 21 per la Svizzera
tedesca, Piano di studi ticinese), dei materiali didattici e degli strumenti di valutazione. Il
raggiungimento di questi standard sarà rilevato sulla base di campioni rappresentativi nel quadro del
monitoraggio formativo per definire misure volte all'ulteriore sviluppo della qualità del sistema
formativo.

Attualità
Con l'entrata in vigore del Concordato HarmoS e dell'insegnamento delle lingue straniere anticipato,
determinati Cantoni della Svizzera orientale hanno chiesto che l'insegnamento del francese venga
posticipato (7° anno scolastico) in quanto i manuali didattici non sarebbero ancora del tutto coerenti
con il nuovo sistema e l'apprendimento anticipato delle lingue straniere causerebbe un sovraccarico
per gli allievi. Non è noto a che punto sia la questione.
All'inizio del 2012, tre deputati al Gran Consiglio del Cantone di Zurigo hanno presentato un postulato
in cui chiedono al Governo zurighese di rendere facoltativo l'insegnamento del francese alla fine della
scuola dell'obbligo per gli allievi con maggiori difficoltà di apprendimento. L'intervento è stato discusso
pubblicamente. Nel Cantone di Zurigo l'inglese è insegnato prima del francese. Questa decisione
rischierebbe di compromettere la coesione nazionale. Lo stato di adempimento di questo postulato
non è noto al momento.
Per quanto riguarda la situazione dell’insegnamento delle lingue nel Cantone dei Grigioni e
l'introduzione del rumantsch grischun nelle scuole, si rimanda alla Parte III del presente rapporto
(Rapporto del Cantone dei Grigioni sull’applicazione della Carta europea delle lingue regionali o
minoritarie).

18/48

3. Organizzazioni
comprensione

rilevanti

dal

profilo

linguistico

e

di

politica

della

Non essendovi stati cambiamenti di rilievo per quanto riguarda le organizzazioni attive nella
promozione del plurilinguismo e della comprensione linguistica, per un riepilogo delle informazioni si
rimanda al quarto rapporto della Svizzera del 2009 (Parte I, cap. 2, pagg. 42-45).
Ai sensi dell’articolo 18 lettera b LLing e dell’articolo 14 OLing, nel 2012 la Confederazione ha
sostenuto le seguenti organizzazioni attive nella promozione del plurilinguismo e della comprensione
linguistica: Forum Helveticum, Coscienza Svizzera, Service de presse suisse, Forum du bilinguisme,
Fondazione lingue e culture, APEPS, Infoclick (per il progetto Get Together), Aux Arts, etc..
Le nuove organizzazioni attive a livello cantonale nella promozione del bilinguismo e plurilinguismo
sono:
-

InfoGrigione, Associazione grigione per la promozione dell’informazione di lingua italiana
(organizzazione attiva nel cantone dei Grigioni);

-

Murten Morat bilingue (MMB), Association pour la promotion du bilinguisme / Verein zur
Förderung der Zweisprachigkeit (organizzazione attiva nel Cantone di Friburgo);

-

Forum Langues Partenaires (FLP) (organizzazione attiva nel Cantone di Friburgo).

4. Applicazione delle raccomandazioni del Consiglio dei Ministri
Le raccomandazioni del Consiglio dei Ministri si rivolgono esclusivamente al Cantone dei Grigioni. Si
veda quindi la sua presa di posizione nella Parte III del presente rapporto (Rapporto del Cantone dei
Grigioni sull’applicazione della Carta europea delle lingue regionali o minoritarie).

19/48

PARTE II
1. Misure in applicazione dell’articolo 7 della Carta
Alle pagine seguenti sono riassunti i provvedimenti linguistici di ordine politico e legislativo adottati
dalla Confederazione in applicazione dell’articolo 7 della Carta. Inoltre, vengono affrontate le questioni
specifiche del Comitato di esperti in applicazione delle singole disposizioni dell’articolo 7 presentate
alle autorità svizzere nel terzo rapporto di esperti dell’8 dicembre 2010 e nel catalogo di domande del
5 dicembre 2011.

1.1. Art. 7 cpv. 1 lett. a (ricchezza culturale)
Nel suo quarto rapporto periodico relativo alla Carta europea delle lingue regionali o minoritarie, il
Comitato di esperti si è felicitato con le autorità svizzere per aver posto in vigore la LLing e la OLing
nel 2010 (§ 14).
Effettivamente nel 2010 sono entrate in vigore la LLing e l’OLing, che contribuiscono in modo
significativo al riconoscimento delle lingue minoritarie in Svizzera e che propongono misure concrete
in favore della loro promozione e salvaguardia. I lavori di applicazione di queste basi legali sono in
corso (v. Parte I, cap. 2, pagg. 12-14 del presente rapporto).

1.2. Art. 7 cpv. 1 lett. b (rispetto dell’area geografica)
Il rispetto dell’area geografica di ogni lingua regionale o minoritaria è garantito dalla Costituzione
federale attraverso la libertà di lingua, il principio di territorialità e il dovere dei Cantoni di considerare
le minoranze linguistiche autoctone nella definizione delle lingue ufficiali cantonali (art. 70 cpv. 2
Cost).
Non essendovi novità in questo ambito, rimangono valide le informazioni presentate nel quarto
rapporto della Svizzera del 2009 (Parte II, cap. 1.2, pag. 54).

Raggruppamento di Comuni e promozione del romancio
Nel suo quarto rapporto periodico relativo all'applicazione della Carta da parte della Svizzera, il
Comitato di esperti ha rivolto la seguente domanda alle autorità svizzere (§16): quali misure sono
state adottate per garantire che le nuove unità amministrative non costituiscano un ostacolo alla
promozione del romancio e che continui a essere proposto l'insegnamento in romancio, almeno nella
stessa misura come prima della riorganizzazione?
Per quanto riguarda le disposizioni generali della legge cantonale sulle lingue del Cantone dei Grigioni
si rimanda alle osservazioni esaustive (§23) nel quarto rapporto della Svizzera. I dibattiti su eventuali
fusioni di Comuni si svolgeranno sulla base dei risultati del censimento 2000. Sul confine linguistico la
fusione in fase più avanzata sembra essere quella di «Glion/Ilanz Plus». I servizi addetti ai Comuni e
alla cultura hanno cercato sul posto, insieme ai responsabili, soluzioni volte a garantire la protezione
necessaria per il romancio quale lingua ufficiale e scolastica. La votazione sulla fusione di Comuni è
prevista per il 16 novembre 2012.

1.3. Art. 7 cpv. 1 lett. c (azione risoluta di salvaguardia delle lingue regionali o minoritarie)
Come già segnalato nel quarto rapporto della Svizzera del 2009 (v. Parte II, cap. 1.3, pagg. 54-55) e
nella Parte I, capitolo 2 del presente rapporto, la Confederazione adotta misure concrete per la
salvaguardia e la promozione delle lingue minoritarie, come sancito dalla Costituzione federale (art. 70
cpv. 4 e 5) e nella legge sulle lingue (sostegno ai cantoni plurilingui [art. 21 LLing] e sostegno ai
Cantoni Ticino e Grigioni per la salvaguardia e la promozione della lingua e cultura italiana e romancia
[art. 22 LLing]).
20/48

Nel quarto rapporto della Svizzera del 2009 veniva menzionata la fondazione di una casa editrice
professionale romancia (Casa Editura Rumantscha CER). Per informazioni più dettagliate in merito si
rimanda alla Parte III del presente rapporto (Rapporto del cantone dei Grigioni sull’applicazione della
Carta europea delle lingue regionali o minoritarie, Informazioni generali).

Creazione di istituzioni a difesa dell’italiano in Svizzera
Nella primavera 2012 è stato costituito un intergruppo parlamentare «italianità», che intende rafforzare
la presenza della lingua italiana a livello federale e suscitare in vario modo maggior interesse per la
cultura di lingua italiana nelle attività del Parlamento federale. Questo gruppo si rivolge a tutti i
parlamentari che sostengono la diversità culturale e linguistica della Svizzera, indipendentemente
dalla loro lingua materna e dalle loro competenze linguistiche. Per ulteriori informazioni si rimanda al
Rapporto del Cantone Ticino (Parte III, cap. 2.1.1, pagg. 34-35).
Nell’estate 2012, il Consiglio di Stato del Cantone Ticino ha invitato associazioni, enti e gruppi pubblici
e privati attivi nella promozione e nella difesa della lingua italiana in Svizzera ad aderire ad un forum
per la salvaguardia della lingua italiana in Svizzera (istituzione ancora da creare). Lo scopo di questa
nuova istituzione, scaturita dalle preoccupazioni del mondo politico riguardo alla situazione dell’italiano
in Svizzera, consisterà nel mettere a punto strategie ed iniziative condivise per la sua salvaguardia (v.
in particolare Parte II, cap. 1.6 del presente rapporto). La creazione ufficiale del forum è prevista per
l’autunno 2012.

Aree di transito a disposizione dei nomadi
Nel suo quarto rapporto relativo all'applicazione della Carta da parte della Svizzera, il Comitato di
esperti ha rivolto alle autorità svizzere la seguente domanda (§20): vogliate informare il Comitato di
esperti se sono state prese misure volte a mettere a disposizione dei parlanti jenisch delle aree di
transito quali mezzo di protezione e di promozione dello jenisch.

La Svizzera ha trattato la questione delle aree di transito per i nomadi in modo dettagliato nel Terzo
rapporto della Svizzera sull’applicazione della Convenzione-quadro del Consiglio d’Europa per la
protezione delle minoranze nazionali (art. 43-47) del 12 gennaio 2012. Le misure specifiche di messa
a disposizione di aree di transito sono illustrate in questo rapporto (v. in allegato le parti interessate,
artt. 43-47) a cui si rimanda per maggiori dettagli. Segue un breve riassunto delle principali misure e
dei principali sviluppi avvenuti dalla pubblicazione del quarto rapporto della Svizzera.
─

I Cantoni sono i primi responsabili della pianificazione del territorio e dunque anche primo punto di
riferimento per le esigenze dei nomadi nella pianificazione. L'Ufficio federale dello sviluppo
territoriale (USTE) chiede sistematicamente che la questione delle aree di transito sia trattata nei
piani direttori cantonali.

─

Alla fine del 2010, oltre la metà dei 26 piani direttori cantonali faceva riferimento ai nomadi. Ciò
non significa necessariamente che ciascun Cantone disponga di aree di transito per i nomadi.
Sono necessarie azioni più concrete.

─

La Confederazione esamina anche la possibilità di sfruttare terreni inutilizzati dell'esercito,
dell'Ufficio federale delle strade (USTRA) e delle Ferrovie federali svizzere (FFS) per allestire aree
di transito lungo le principali arterie stradali. A questo proposito sono già state sottoposte ai
Cantoni varie proposte che sono state in parte accolte. Il Cantone di Friburgo realizzerà un’area di
transito per i nomadi stranieri in territorio del Comune di Sâles, sul prolungamento di un’area di
sosta autostradale lungo la A12. Si tratta di una soluzione inedita, che ha dovuto essere
autorizzata dal Governo svizzero (l’11 marzo 2011), poiché è previsto che all’area in questione si
acceda esclusivamente dall’autostrada. L’area di sosta sarà realizzata in collaborazione tra la
Confederazione e il Cantone di Friburgo. L’Ufficio federale delle strade acquisterà il terreno da un
privato e provvederà a equipaggiarlo. Altre proposte di terreni che potrebbero essere presi in
considerazione per realizzare aree di transito e di sosta per i nomadi sono state sottoposte ai
Cantoni da armasuisse Immobiliare. Un terreno è stato riservato allo scopo di venderlo al Cantone
per questa destinazione (Cantone di San Gallo). La procedura di adeguamento della zona è in
21/48

corso (legge federale sulla pianificazione del territorio). Due siti sono stati scelti per uno studio più
approfondito in due Cantoni diversi (Vallese e Ticino); la presa di posizione dei due Cantoni è
pendente.
─

Una nuova area di transito è stata aperta nel luglio 2010 nel Cantone di Zugo, sul territorio del
Comune di Cham, un'altra ad Aarau nel giugno 2012. Tuttavia, il numero delle aree di transito su
cui i nomadi svizzeri abitano ed esercitano le loro attività lucrative durante i mesi estivi è diminuito
durante l'ultimo decennio in Svizzera, passando da 51 a 43.

Consultata in sede di redazione del presente rapporto, la Radgenossenschaft der Landstrasse ha
dichiarato in merito: «La situazione non è né peggiorata né migliorata e non possiamo che esprimere
un giudizio negativo. Oggi la problematica dei nomadi stranieri presenti in Svizzera ha assunto
dimensioni considerevoli. Sulle aree di transito sostano due culture diverse (nomadi stranieri e
svizzeri) e questo porta a grandi conflitti. Inoltre ne risulta un'enorme carenza di spazi. Sarebbe
importante disporre di possibilità per assistere anche i nomadi stranieri al fine di evitare conflitti».

Salvaguardia del tedesco a Bosco Gurin
A Bosco Gurin abitano solo due famiglie con quattro bambini che si esprimono anche nell'idioma
locale. Una famiglia con due bambini che parla anch'essa l'idioma di Gurin vive in un altro Comune
della vallata. Attualmente (anno scolastico 2011-12), tre alunni di Bosco Gurin frequentano la scuola a
Cevio: una bambina italofona frequenta la scuola dell’infanzia, un’altra bambina la scuola elementare
e un bambino bilingue la scuola media. Quest'ultimo segue le lezioni di tedesco offerte normalmente
dalla scuola ticinese.
Nel suo quarto rapporto relativo all'applicazione della Carta in Svizzera, il Comitato di esperti ha rivolto
alle autorità svizzere la domanda seguente (§23): quali misure sono state adottate per supportare i
progetti locali volti a salvaguardare il tedesco di Bosco Gurin e per tenere in considerazione le
richieste dei germanofoni di Bosco Gurin in materia di educazione?
Per maggiori dettagli su questo aspetto, si rimanda alla Parte III del presente rapporto (Rapporto del
Cantone Ticino in applicazione della Carta europea delle lingue regionali o minoritarie, cap. 2.1.2).

1.4. Art. 7 cpv. 1 lett. d (uso delle lingue minoritarie nella vita pubblica e privata)
Non essendovi state, dall’ultimo rapporto, novità di rilievo nella legislazione interna concernenti questo
aspetto, rimangono valide le informazioni presentate nel quarto rapporto della Svizzera del 2009
(Parte II, cap. 1.4, pagg. 56-57).

Posto di corrispondente italofono
Nel suo quarto rapporto relativo all'applicazione della Carta in Svizzera, il Comitato di esperti ha rivolto
alle autorità svizzere la domanda seguente (§24): vogliate fornire maggiori informazioni sulla
creazione di un posto di corrispondente italofono in discussione durante il quarto ciclo
dell'applicazione.
Il Dipartimento federale dell’ambiente, dei trasporti, dell’energia e delle comunicazioni (DATEC) aveva
rilasciato nel 2008 una concessione alla Südostschweiz Radio/TV SA (Coira) per la realizzazione di
un’emittente radiofonica OUC (Radio Grischa) con mandato di prestazioni e con diritto a una quota
della tassa di ricezione. Il concessionario era disposto a partecipare al finanziamento del posto di
corrispondente italofono a Coira. A seguito di un ricorso pendente dinanzi al Tribunale amministrativo
federale presentato da un concorrente, al momento della redazione del presente rapporto la nuova
concessione non era ancora effettiva. La nomina di un corrispondente italofono a Coira rimarrà
pertanto bloccata in attesa di una decisione definitiva.
Nel frattempo, l’Associazione grigione per la promozione dell’informazione di lingua italiana ha chiesto
al Cantone dei Grigioni e alla Confederazione di creare un posto di corrispondente in lingua italiana,
da finanziare ai sensi della legge cantonale sulle lingue e della legge federale sulle lingue. La
domanda è attualmente in esame.

22/48

Con Grigioni sera è stato realizzato nel febbraio 2011 il primo radiogiornale regionale per le vallate
italofone del Cantone dei Grigioni. L'emissione trasmessa durante la settimana alle 18.55 per una
decina di minuti sul primo programma della Radiotelevisione svizzera di lingua italiana (RSI), Rete
Uno, riporta notizie regionali. Dal febbraio 2012, Girigioni sera può essere ascoltato su tutta la rete
nazionale. Il programma è prodotto da corrispondenti della RSI nella sede di Radiotelevisiun Svizra
Rumantscha (RTR) a Coira. Allo scopo sono stati creati 2,5 posti di lavoro a tempo pieno.

Possibile presenza dello jenisch alla radio
Nel suo quarto rapporto relativo all'applicazione della Carta in Svizzera, il Comitato di esperti ha rivolto
alle autorità svizzere la domanda seguente (§27): quali misure sono state adottate per mantenere il
dialogo con i rappresentanti dei parlanti jenisch, al fine di creare programmi radio e web radio nella
loro lingua?
La promozione della lingua jenisch a favore dei nomadi stessi è oggetto di un progetto concreto
sostenuto dalla Confederazione (v. Parte II, cap. 1.6 del presente rapporto). È tuttora controversa
all'interno della comunità jenisch la possibilità di rendere accessibile lo jenisch anche a parlanti non
nomadi. Non sorprende pertanto che al momento la comunità jenisch non abbia ancora avanzato
proposte concrete in merito a trasmissioni radiofoniche in lingua jenisch.

Cantoni bilingui di Berna e Friburgo
Nel Cantone bilingue di Berna, alcuni rappresentanti di ONG hanno informato il Comitato di esperti di
avere incontrato in singoli casi difficoltà a comunicare in francese con le istituzioni cantonali, in
particolare con i servizi sociali, dove il personale non parla necessariamente il francese. Consultato in
sede di stesura del presente rapporto, il Cantone di Berna ha preso posizione in merito nel seguente
modo: «Determinati servizi hanno assunto più francofoni di altri. Nell'insieme, tuttavia, i francofoni
sono ben rappresentati e il loro numero è proporzionato alla percentuale di francofoni che vivono nel
Cantone di Berna (7,8% circa). Tra i quadri questa parità non è rispettata, in effetti la maggior parte di
questi posti sono occupati da germanofoni. Di conseguenza, è ben possibile che vi siano state
difficoltà in qualcuno dei servizi consultati».
L'associazione dei germanofoni del Cantone di Friburgo ha indicato che l'articolo 6 capoverso 3 della
nuova costituzione cantonale, che prevede l'uso ufficiale del francese o del tedesco nei Comuni «con
una minoranza linguistica autoctona importante» non è ancora sfociato in una legge cantonale sulle
lingue. L'associazione ritiene pertanto che l'uso del tedesco da parte delle autorità della città di
Friburgo resterà modesto. Consultato in sede di stesura del presente rapporto, il Cantone di Friburgo
ha preso posizione in merito nel seguente modo: «Finora il Consiglio di Stato ha privilegiato la
comprensione tra le comunità linguistiche in modo concreto e pragmatico. Questa scelta non ha
creato situazioni conflittuali, considerato che i Comuni vi hanno aderito. Il Consiglio di Stato eletto lo
scorso anno definirà il programma di Governo per la nuova legislatura in cui terrà conto in modo
specifico della questione linguistica». Va aggiunto che nel 2011 e 2012 la Confederazione ha
assegnato aiuti finanziari al Cantone di Friburgo (in virtù dell'art. 21 LLing e dell'art. 17 OLing, Cantoni
plurilingui) per la realizzazione di corsi di lingua (tedesco e francese) per il personale dell'ospedale
cantonale.

23/48

1.5. Art. 7 cpv. 1 lett. e (relazioni culturali e scambi linguistici)
Il Comitato di esperti non ha formulato né osservazioni né domande su questo punto.
Le informazioni fornite nel quarto rapporto della Svizzera del 2009 in merito alla promozione dei
contatti per le persone di lingua italiana e romancia in Svizzera sono tuttora valide (v. Parte II, cap.
1.5, pagg. 57-58).
Presentiamo qui di seguito alcuni progetti lanciati in questi tre anni per promuovere gli scambi
linguistici e le relazioni culturali tra le comunità linguistiche della Svizzera:
-

Progetti di scambio tra comunità linguistiche del Cantone dei Grigioni (v. art. 15 LCLing GR):
nell'anno scolastico 2008/2009 hanno partecipato a una settimana di scambio di allievi otto classi
elementari e tre classi secondarie. Complessivamente, 198 allieve e allievi del Grigioni si sono
trasferiti in un'altra regione linguistica del Cantone. Nell'anno scolastico 2009/2010 hanno
partecipato complessivamente 149 allieve e allievi di quattro classi elementari e di tre classi
secondarie. Nell'anno scolastico 2010/2011 hanno partecipato alla settimana di scambio quattro
Comuni con 77 allieve e allievi delle elementari, al livello secondario I due Comuni con 113 allieve
e allievi del Ticino e del Grigioni e al livello secondario II 20 allieve e allievi. I dati relativi all'anno
scolastico 2011/2012 non sono ancora disponibili. L'ufficio della scuola e dello sport aveva
ricevuto per fine luglio 2012 otto iscrizioni di scuole elementari (157 allieve e allievi in totale) e
sette iscrizioni di scuole secondarie (livello I, 171 allieve e allievi in totale). Gli scambi si sono
svolti tra le regioni di lingua tedesca e italiana. Le attività sono state sostenute con sussidi
cantonali.

-

Programma di lingua e cultura italiana dell’Università della Svizzera italiana (USI): dall’estate 2012
l’USI organizza un programma di lingua e cultura italiana riservato agli studenti dei licei della
Svizzera tedesca e romanda. I corsi durano da due a tre settimane, si tengono nel campus
dell’USI di Lugano e sono accompagnati da attività volte a far conoscere la Svizzera italiana. Gli
studenti vivono presso famiglie ticinesi insieme a liceali coetanei. I partecipanti approfondiscono le
loro conoscenze di italiano in lezioni che si tengono tutte le mattine, ore di laboratorio linguistico
un pomeriggio alla settimana e proiezioni serali di film. In collaborazione con la città di Lugano
vengono organizzate inoltre escursioni culturali che consentono ai partecipanti di scoprire la
regione italofona del Paese. Nonostante questo programma sia stato proposto per la prima volta
nel 2012, vi sono state subito numerose iscrizioni e riscontri positivi.

-

Progetto Get Together: sostenuto finanziariamente anche dalla Confederazione, è un progetto che
si propone di promuovere lo scambio e la comprensione linguistica extrascolastica e di ampliare le
opportunità di scambi linguistici mediante un approccio ludico alla diversità culturale della Svizzera
al di fuori della scuola. In collaborazione con terzi, Get Together organizza manifestazioni culturali
in tutta la Svizzera e rende vivibile questa diversità culturale in discipline come l'arte, la musica,
l'artigianato tradizionale, la danza, la gastronomia e la letteratura.

1.6. Art. 7 cpv. 1 lett. f (forme e mezzi di insegnamento e studio nelle lingue regionali o minoritarie)
La competenza dell’insegnamento spetta ai Cantoni; 18 di loro offrono la possibilità di conseguire una
maturità bilingue (composizione linguistica variabile, inglese compreso), in modo da incentivare le
competenze linguistiche nelle altre lingue e lo scambio tra le comunità linguistiche. I quattro Cantoni
plurilingui offrono la possibilità di conseguire una maturità bilingue con le lingue ufficiali del Cantone. I
Cantoni che offrono una maturità bilingue con l’italiano sono Neuchâtel, Zurigo e Grigioni.
Benché l’insegnamento sia di competenza cantonale, la Confederazione può sostenere progetti
innovativi volti a promuovere le lingue nazionali nell’insegnamento in virtù dell'articolo 16 LLing e
dell'articolo 10 OLang (v. anche Parte I, capitolo 2.2, pagg. 13-14 del presente rapporto in merito
all’applicazione della legge e dell'ordinanza ordinanza sulle lingue). Il sostegno non si limita a mezzi di
insegnamento nelle lingue regionali o minoritarie, ma promuove lo sviluppo di progetti innovativi in
tutte le lingue nazionali.

Qui di seguito vengono presentati due progetti particolarmente interessanti, sostenuti con questo
credito, che contribuiscono alla promozione dell’insegnamento delle lingue nazionali.
24/48

-

Il progetto Curriculum minimo d’italiano (v. quarto rapporto periodico della Svizzera, Parte III,
rapporto del Cantone Ticino, pag. 100) è stato lanciato nel quadro del programma di ricerca PNR
56 sulle competenze linguistiche in Svizzera. Dopo questa prima fase, il progetto è stato portato
avanti e adeguato, in modo da poterlo utilizzare in tutte le scuole della Svizzera tedesca. Questo
progetto che contribuisce sostanzialmente a promuovere l’insegnamento dell’italiano al di fuori del
Cantone Ticino e che propone un approccio innovativo all’apprendimento dell'italiano. I promotori
del progetto intendono adeguare il curriculum minimo allo scopo di utilizzarlo nelle scuole di lingua
francese.

-

Il progetto pilota di maturità bilingue in due Cantoni diversi (Basilea Campagna e Giura), lanciato
nell'anno scolastico 2012-2013, sta progredendo molto positivamente. Si tratta di un progetto
inedito per la Svizzera: è previsto che le lezioni siano impartite in due licei diversi durante quattro
anni. Il primo biennio si svolge al ginnasio regionale di Laufen (BL), il secondo biennio al Liceo
cantonale di Porrentruy (JU). La classe bilingue accoglie dieci studenti francofoni e dieci
germanofoni. Nel corso del primo biennio a Laufen, quasi l'80 per cento delle lezioni si tiene in
lingua tedesca e il resto in francese, mentre a Porrentruy, per il terzo e quarto anno, le proporzioni
s'invertono. L'attrattiva di questo genere di formazione si riflette nel numero di interessati a
frequentarla: ben 30 studenti si sono iscritti, anche se i posti disponibili sono solo 20. Questo
nuovo ciclo di studi si svolge in immersione quasi totale. È un genere di promozione del
plurilinguismo, che rappresenta sia un incentivo pedagogico sia un atout culturale ed economico
per la regione giurassiana.

Novità relative all’italiano
Nel 2011, il Governo del Cantone di San Gallo ha proposto, per ragioni finanziarie, di abolire l’italiano
come opzione specifica nei licei cantonali. Nella Svizzera italiana la notizia è stata accolta con molto
stupore, indignazione e preoccupazione. Temendo che la soluzione adottata da San Gallo potesse
fungere da modello per altri Cantoni, l’Associazione dei professori svizzeri d’italiano (ASPI) si è
mobilitata e ha lanciato una petizione on-line (ottenendo oltre 4000 firme) contro l’abolizione
dell’italiano come opzione specifica nei licei di San Gallo. Il Parlamento cantonale ha respinto la
proposta del Governo cantonale e l’italiano continuerà pertanto ad essere insegnato a San Gallo.
Sempre nel 2011, il Consiglio di Stato del Cantone di Obvaldo ha informato di aver deciso di abolire
l'italiano come opzione specifica nel liceo cantonale di Sarnen a partire dall'anno scolastico 20122013. L'italiano continuerà ad essere proposto come materia facoltativa. In seguito a questa
decisione, gli ambienti contrari si sono mobilitati (Deputazione ticinese alle Camere federali,
Dipartimento dell'educazione e della cultura del Cantone Ticino, Pro Grigioni Italiano, Associazione dei
professori svizzeri d'italiano, gruppo socialista del Parlamento di Obvaldo, ecc.). Una raccolta di firme
contro la decisione è stata invana. Il Cantone di Obvaldo ha ribadito la sua decisione e abolito l'italiano
come opzione specifica a partire dall'anno scolastico 2012-2013.
In seguito a questi fatti, la parlamentare grigionese Silvia Semadeni ha presentato nel giugno 2012
l’interpellanza parlamentare 12.3516 (Promozione delle lingue minoritarie) in cui chiede chiarimenti
sulla situazione dell’insegnamento dell’italiano nei licei svizzeri. La risposta del Consiglio federale è
stata la seguente: «L’Ordinanza sulla maturità (ORM) prevede che l’italiano sia offerto come disciplina
fondamentale e facoltativa nei Cantoni in cui la prima lingua è il tedesco o il francese. Per verificare la
corretta applicazione di questa disposizione, la Commissione svizzera di maturità ha realizzato nel
corso del 2011 un’indagine presso i Cantoni. Dall’indagine risulta che queste disposizioni non sono
rispettate in tutti i Cantoni. Il quadro scaturito dall’indagine preoccupa la Commissione svizzera di
maturità, che ha recentemente creato un gruppo di lavoro con il compito di approfondire i risultati
emersi e di elaborare delle strategie volte a rafforzare la posizione dell’italiano nelle scuole di maturità.
I risultati del gruppo di lavoro saranno comunicati nel giugno 2013».

25/48

Novità relative al romancio
Come già menzionato nel quarto rapporto periodico della Svizzera e nella Parte III del presente
rapporto (Rapporto del Cantone dei Grigioni sull’applicazione della Carta europea delle lingue
regionali o minoritarie), nel 2003 il Parlamento cantonale del Cantone dei Grigioni aveva approvato la
redazione dei libri scolastici in lingua romancia esclusivamente in rumantsch grischun e non più in tutti
gli idiomi. Con questa misura s'intendevano ridurre i costi dell'istruzione e al contempo si sperava di
fare attecchire il rumantsch grischun come lingua franca della popolazione di lingua romancia.
L’alfabetizzazione in romantsch grischun fu introdotta quindi in alcuni Comuni pilota. Ben presto
questo intervento sollevò delle critiche, soprattutto perché i bambini a scuola avevano iniziato ad
imparare una lingua che non apparteneva alla realtà dei genitori. Inoltre si temeva l’effetto contrario
rispetto a quanto dichiarato dalle autorità: anziché promuovere e rafforzare la lingua romancia grazie
ad un’unica lingua standard per tutti si correva il rischio di perdere ancor prima il romancio, poiché i
bambini imparavano una lingua di fatto inesistente nella loro quotidianità e solo scritta. Si formò quindi
un movimento di contestazione (Pro Idioms, www.proidioms.ch), che ha riscosso un notevole
successo in particolare nella Surselva e in Engadina e al quale hanno aderito oltre 4500 persone. Nel
frattempo si è formato anche un altro movimento, questa volta a sostegno dell’alfabetizzazione in
rumantsch grischun (www.prorumantsch.ch). I mass media nazionali hanno seguito assiduamente
questi avvenimenti regionali.
Alla fine del 2011, il Parlamento grigionese ha adottato una nuova decisione volta a limitare la portata
della decisione del 2003: le scuole in cui l’alfabetizzazione avviene in rumantsch grischun possono
usare in modo passivo anche l’idioma del luogo e quelle in cui s'insegna in idioma possono fare
altrettanto con il rumantsch grischun. Questo implica che anche i manuali didattici vengano prodotti
nei singoli idiomi e non solo in rumantsch grischun. Concretamente però questo significa anche che
dal 1° agosto 2013 i bambini che hanno iniziato la scuola in rumantsch grischun dovranno concludere
la scuola in questa lingua e non nel loro idioma (ad eccezione della prima elementare). Contro questa
decisione del Governo alcuni genitori hanno inoltrato ricorso presso il Tribunale amministrativo
federale, tuttavia non accolto. Il ricorso è attualmente pendente presso il Tribunale federale.

Materiali pedagogici in jenisch
Nel quadro del mantenimento del dialogo con i rappresentanti degli jenisch, il Comitato di esperti ha
evocato la pubblicazione di un vocabolario di jenisch e di un DVD pedagogico (§29-30 del quarto
rapporto periodico relativo alla Carta europea delle lingue regionali o minoritarie).
L'Ufficio federale della cultura sostiene dal 2007 il progetto di lingua jenisch, che ha lo scopo di
raccogliere il patrimonio linguistico jenisch e di conservarlo per le generazioni future, di rendere
accessibile lo jenisch e di creare le basi per una diffusione e promozione finalizzata dello jenisch nella
comunità nomade.
Il progetto include anche la realizzazione di un DVD con 18 interviste in jenisch su vari temi che
riflettono la vita quotidiana dei nomadi e in particolare la lingua e la cultura jenisch. La prima parte del
progetto è praticamente conclusa. Una seconda parte del progetto riguarderà la realizzazione del
vocabolario di jenisch.

1.7 Art. 7 cpv. 1 lett. h (studi e ricerca nelle lingue regionali o minoritarie)
Non vi sono cambiamenti di rilievo da segnalare per quanto riguarda la situazione delle cattedre di
italiano presso le università e i politecnici svizzeri. Per un riepilogo delle informazioni si rimanda al
quarto rapporto della Svizzera del 2009 (Parte II, cap. 1.8, pagg. 60-61). Allo stesso proposito si
vedano anche le informazioni relative al Cantone Ticino (Parte III, cap. 2.1.1 del presente rapporto).

Per quanto riguarda l’insegnamento della lingua e letteratura romancia, attualmente è possibile
seguire corsi di lingua e letteratura romancia in tre università cantonali (Zurigo, Friburgo e Ginevra).
Questa situazione è stata valutata sovente come insoddisfacente. In seguito sono state presentate
alcune mozioni parlamentari (in particolare la mozione 11.4036 della Commissione della scienza,
dell’educazione e della cultura del Consiglio degli Stati), che chiedevano al Consiglio federale di
assumere un ruolo attivo per garantire la presenza di una cattedra di lingua e letteratura romancia. Il
26/48

Consiglio federale si è dichiarato disposto ad assumere il coordinamento tra i Cantoni interessati e le
istituzioni universitarie.

Per quanto riguarda le attività di ricerca universitaria nell’ambito del plurilinguismo, la Confederazione
sostiene, come già menzionato, il Centro di competenza per il plurilinguismo in virtù della LLing e della
OLing (v. Parte I, cap. 2.2.2, pag. 14). Inoltre il Cantone Ticino e la Confederazione sostengono
finanziariamente le attività dell’Osservatorio linguistico della Svizzera italiana (OLSI). L’OLSI è stato
istituito nel 1991 dal Consiglio di Stato ticinese su proposta della commissione culturale cantonale e
nell'ambito dell'impiego del sussidio della Confederazione al Cantone Ticino per la promozione della
sua cultura e lingua, come sancito dall'articolo 24 OLing. L'attività di ricerca dell'OLSI ha lo scopo di
indagare la realtà dell'italiano in Svizzera, con particolare attenzione alla situazione nella Svizzera
italiana, e di elaborare gli strumenti di descrizione e analisi sia delle varietà tradizionali sia delle nuove
varietà di italiano venutesi a creare in seguito alla crescente mobilità della popolazione. Accanto
all'attività di ricerca, l'OLSI organizza convegni e offre un servizio di consulenza su vari aspetti di
carattere linguistico.
I progetti attualmente in corso all’OLSI sono: 1. Indice di vitalità dell'italiano in Svizzera; 2. Lingue e
lavoro. La vitalità dell'italiano in Svizzera attraverso fattori socio-economici; 3. Indice di vitalità
dell'italiano in Svizzera. Aspetti di vitalità interna; 4. Il parlar spontaneo nelle interazioni degli
adolescenti in Ticino; 5. Manuale di italiano ricettivo (progetto realizzato in collaborazione con il Centro
di competenza per il plurilinguismo).

Per quanto riguarda la lingua jenisch nel settembre 2012 la Fondazione «Un futuro per i nomadi
svizzeri» fondata e finanziata dalla Confederazione ha presentato il suo nuovo sito «I nomadi svizzeri
passato e presente». Con questo sito trilingue la fondazione intende contribuire a far conoscere
meglio questa minoranza, che sovente si trova di fronte a pregiudizi, e la cui esistenza è tuttora
minacciata. Il sito trilingue informa con articoli, foto, video e documenti sonori su passato e presente
dei nomadi svizzeri. Si rivolge ai nomadi, ma anche a istituzioni, scuole e a tutte le persone
interessate. Le informazioni su manifestazioni, articoli e pubblicazioni sono costantemente aggiornate.

1.8 Art. 7, cpv. 1, lett. i (scambi sopranazionali)
Le informazioni riportate nel quarto rapporto della Svizzera del 2009 sugli scambi transfrontalieri sono
tuttora attuali (v. Parte II, cap. 1.9, pagg. 61-62).

1.9 Art. 7, cpv. 2 (eliminazione delle discriminazioni e misure di promozione dell’uguaglianza delle
lingue regionali o minoritarie)
Il Comitato di esperti non ha formulato né osservazioni né domande in merito a questo punto.
L'attualità politica merita tuttavia la presentazione di un aggiornamento.

Per consolidare il plurilinguismo all'interno dell'Amministrazione federale, il Consiglio federale ha
approvato diverse disposizioni nell'OLing. Gli aspetti più importanti riguardano i valori di riferimento
della rappresentanza delle comunità linguistiche nei dipartimenti e nella Cancelleria federale (art. 7
OLing), le esigenze linguistiche degli impiegati della Confederazione (in particolare dei quadri; art. 6
OLing) e la presenza di un delegato al plurilinguismo (art. 8 OLing).
Lo stato di avanzamento di queste misure non è uniforme ovunque. In numerosi dipartimenti i valori di
riferimento non sono ancora stati raggiunti. L'accesso alla formazione linguistica non è uguale in tutti i
dipartimenti e una pratica uniforme non è stata ancora definita. L'attuale delegato al plurilinguismo
propone misure di promozione, ma la loro applicazione non è vincolante. Devono essere compiuti
sforzi supplementari per assicurare una migliore promozione.

27/48

Consultata in sede di redazione del presente rapporto, l'Associazione Helvetia Latina ha affermato che
i principi della LLing e della OLing sono stati applicati solo in parte. La possibilità menzionata di
utilizzare una delle lingue ufficiali sul lavoro non è ancora una realtà, soprattutto per l'italiano, in
quanto gli interlocutori non lo capiscono. Per quanto riguarda le commissioni parlamentari, ai deputati
vengono presentati progetti di legge solo in tedesco e talvolta in francese, mentre l'italiano è
completamente assente. Helvetia Latina ritiene inoltre che i valori di riferimento indicati all’articolo 7
OLing dovrebbero riferirsi non ai dipartimenti bensì agli uffici federali, in quanto secondo studi
scientifici è a questo livello che il plurilinguismo (o la sua assenza) ha effetti sull’attività
dell’Amministrazione federale. Helvetia Latina ritiene inoltre che il delegato al plurilinguismo, che
sottostà all’Ufficio federale del personale (UFPER), dovrebbe essere direttamente subordinato al capo
del Dipartimento federale delle finanze, che supervisiona l’UFPER.
A questo proposito, il Parlamento svizzero ha approvato una mozione della Commissione delle
istituzioni politiche del Consiglio degli Stati (12.3009) che chiede un rafforzamento significativo del
plurilinguismo nell'Amministrazione federale. In particolare il Consiglio federale è chiamato a fissare
obiettivi strategici prioritari per il plurilinguismo e a controllarne l'attuazione, a garantire una buona
rappresentanza delle comunità linguistiche, in particolare nelle funzioni di quadro, a stabilire esigenze
linguistiche minime, soprattutto per i quadri, a finanziare integralmente la formazione linguistica e a
nominare un delegato al plurilinguismo incaricato di sorvegliare l'applicazione delle misure previste. La
realizzazione di questa mozione potrebbe contribuire a migliorare sensibilmente la promozione del
plurilinguismo nell'Amministrazione federale.

1.10 Art. 7, cpv. 3 (comprensione reciproca fra tutti i gruppi linguistici del Paese)
Nel suo quarto rapporto periodico relativo all'applicazione della Carta da parte della Svizzera, il
Comitato di esperti aveva chiesto informazioni supplementari in particolare sulla posto di
corrispondente italofono nel Grigioni italiano (§ 36-38) e sulla formazione.
Per quanto riguarda la creazione di un posto di corrispondente per il Grigioni italiano a Coira si
rimanda alle presa di posizione in merito al §24 (art. 7 cpv. 1 lett. d).

1.11 Art. 7, cpv. 5 (applicazione dei principi della Carta)
Nel suo quarto rapporto periodico relativo all'applicazione della Carta da parte della Svizzera, il
Comitato di esperti nel suo apprezzamento della situazione dello jenisch ai sensi dell'articolo 7
capoversi 1-4 della Carta, ha ribadito che questi principi dovrebbero essere applicati mutatis mutandis.
La politica della Confederazione nei confronti degli jenisch tiene conto dei principi e degli obiettivi
formulati negli articoli citati, in quanto l'elaborazione delle misure di promozione è concertata con i
rappresentanti della comunità jenisch.

28/48

PARTE III
1. Rapporto del Cantone dei Grigioni sull’applicazione della Carta europea
delle lingue regionali o minoritarie

1.1.

Informazioni generali

1.1.1.

Legge cantonale sulle lingue (LCLing GR)

La legge sulle lingue del Cantone dei Grigioni, entrata in vigore il 1° gennaio 2008, disciplina la
promozione finanziaria delle minoranze linguistiche (III artt. 11-15 LCLing GR) e l’uso delle lingue
ufficiali cantonali da parte delle autorità cantonali e dei tribunali (II artt. 3-10 LCLing GR), assegna i
Comuni e i circoli alle regioni linguistiche e fissa la cooperazione del Cantone con i Comuni, le
corporazioni regionali e comunali, i distretti, i circoli e con altri enti di diritto pubblico nella
determinazione delle proprie lingue ufficiali e scolastiche (IV artt. 16-17 LCLing GR: lingue ufficiali;
artt. 18-21 LCLing GR: lingue scolastiche; artt. 22-25 LLing GR). La norma sulle lingue ufficiali e
scolastiche dei Comuni costituisce una delle principali novità della legge, nella quale il Cantone fissa
per la prima volta dei criteri per l’assegnazione dei Comuni alle regioni linguistiche (cfr. artt. 16-18
LCLing GR). Nella legge è stata recepita la quota del 40 per cento della comunità linguistica come
criterio per il monolinguismo (o del 20% come criterio per il plurilinguismo), ciò che risulta
particolarmente favorevole al romancio. Il passaggio da un Comune bilingue a un Comune
monolingue germanofono o viceversa non può avvenire automaticamente, ma dev’essere avallato in
votazione popolare dalla maggioranza o dai due terzi delle schede (art. 24 LCLing GR).
Riguardo alla promozione delle lingue minoritarie e allo scambio tra le comunità linguistiche sono
applicabili gli stessi principi contenuti nella legge sulla promozione della cultura, di cui sono state
riprese le disposizioni sulla promozione linguistica. Costituiscono invece un nuovo strumento i contratti
di prestazioni, stipulati ogni quattro anni, con la Lia Rumantscha, la Pro Grigioni Italiano e la Agentura
da Novitads Rumantscha (1° ciclo 2009-2012, 2° ciclo 2013-2016; cfr. anche art. 11, 1. Istituzioni, cpv.
2 LCLing GR). L’ordinanza cantonale sulle lingue (OCLing GR), entrata in vigore
contemporaneamente alla LCLing GR, disciplina nei dettagli i criteri e l’ammontare dei sussidi
cantonali alle istituzioni linguistiche e ai progetti di terzi (artt. 9-15 OCLing GR).
La legge e l’ordinanza sulle lingue del Cantone dei Grigioni possono essere consultate sul sito Internet
della Collezione sistematica del diritto cantonale all’indirizzo http://www.gr-lex.gr.ch. Per
approfondimenti sui principali contenuti della legge sulle lingue si rimanda al quarto rapporto della
Svizzera (pagg. 69-71).

Il 24 agosto 2009 è stata fondata la Chasa Editura Rumantscha sagl (CER), che con le sue
prestazioni editoriali professionali dovrebbe consentire di migliorare la visibilità della piccola ma vivace
scena letteraria romancia e di instaurare un collegamento con i canali di distribuzione nazionali e
internazionali. La Chasa Editura Rumantscha produce pubblicazioni nelle lingue scritte nazionali e in
rumantsch grischun a seconda dei manoscritti ricevuti. Si tratta di una società a garanzia limitata
(sagl), autonoma sul piano strutturale, ciò che le consente di prendere decisioni sostanziali
indipendentemente dalla politica linguistica e culturale. La casa editrice produce e distribuisce
narrativa, saggistica e media affini, come audiolibri, di grande qualità. La sua struttura organizzativa è
snella e consiste essenzialmente in una direzione amministrativa e in una commissione di esperti
composta di cinque membri. Questa casa editrice professionale per la letteratura in lingua romancia è
frutto della collaborazione tra la Lia Rumantscha, la Fondazione svizzera per la cultura Pro Helvetia e
il Cantone dei Grigioni. Queste tre istituzioni sostengono il progetto durante il primo triennio di
sviluppo. È in elaborazione il contratto di prestazioni a partire dal 2013.

1.1.2.

Entrata in vigore della legge federale sulle lingue (LLing) ed effetti per il Cantone dei Grigioni

La legge federale sugli aiuti finanziari per la salvaguardia e la promozione della lingua e cultura
romancia e italiana (RS 441.3) e l'ordinanza sugli aiuti finanziari per la salvaguardia e la promozione
della lingua e cultura romancia e italiana (RS 441.31), determinanti finora per gli aiuti finanziari erogati
29/48

al Cantone dei Grigioni, sono state integrate nella LLing e trovano applicazione rispettivamente
nell’articolo 22 LLing e negli articoli 18-21 OLing.
La LLing prevede inoltre per la prima volta aiuti finanziari volti a sostenere i Cantoni plurilingui (Berna,
Friburgo, Vallese e Grigioni) nell’adempimento dei loro compiti speciali (art. 21 LLing, art. 17 OLing).
In virtù della Sezione 4 LLing, dal 2010 il Cantone dei Grigioni beneficia di nuovi contributi di
sostegno, che può investire:
-

per promuovere il plurilinguismo nelle autorità e nelle amministrazioni cantonali per consentire loro
di adempiere i loro compiti speciali, in particolare per servizi di traduzione e terminologia; per la
formazione e il perfezionamento linguistico e professionale del personale cantonale; per progetti di
sensibilizzazione del pubblico sul plurilinguismo;

-

per promuovere il plurilinguismo nel settore dell’istruzione, in particolare per l’acquisto di sussidi
didattici per l’insegnamento delle lingue; per la formazione e il perfezionamento linguistico dei
docenti; per progetti di promozione dell’apprendimento di una lingua nazionale attraverso un
insegnamento bilingue a tutti i livelli scolastici; per progetti di promozione della frequenza di lezioni
in un’altra lingua ufficiale del Cantone a tutti i livelli scolastici; per progetti di promozione
dell’apprendimento in rete (e-learning).

In seguito all’entrata in vigore della LLing, la Confederazione, rappresentata dall’Ufficio federale della
cultura (UFC), e il Cantone dei Grigioni hanno concluso nel dicembre 2011 un contratto di prestazioni
valido per la legislatura federale 2012-2015. Il contratto disciplina nel dettaglio i singoli compiti del
Cantone ai fini della salvaguardia della lingua e cultura romancia e italiana e della promozione del
trilinguismo e stabilisce l’importo accordato dalla Confederazione per l’adempimento di tali compiti.

1.1.3.

Rumantsch grischun a scuola

1. Votazioni
La concezione generale del progetto «Rumantsch grischun a scuola» del 21 dicembre 2004 prevede
tre varianti d’introduzione: «pioniere», «standard» e «consolidamento». Alla fase «pioniere» hanno
partecipato i Comuni che hanno tenuto delle votazioni nel periodo 2007-2010: Val Müstair,
Mittelbünden, Trin/Laax/Falera (= pionieri 1; inizio dell’anno scolastico 2007/08); Ilanz e dintorni (=
pionieri 2, inizio dell’anno scolastico 2008/09); Rueun e dintorni (= pionieri 3, inizio 2009/10). Non si
sono aggiunti nuovi Comuni negli anni scolastici 2010/11 e 2011/12. Invece una parte dei Comuni
pionieri hanno deciso di tornare all’idioma come lingua di alfabetizzazione (maggiori ragguagli al punto
3). Per informazioni sulle origini e sull’evoluzione del rumantsch grischun e sui diversi documenti di
attuazione del progetto si rimanda all’indirizzo www.rumantsch-grischun.ch così come ai precedenti
rapporti della Svizzera (terzo e quarto rapporto).

2. Valutazione
L’Istituto per il plurilinguismo dell’Università di Friburgo è stato incaricato di valutare i Comuni pionieri.
Il primo rapporto (studio qualitativo) è stato presentato al pubblico nell’estate del 2009. I test qualitativi
(comprensione scritta, produzione scritta, espressione orale) sono stati eseguiti nel periodo 20092011.
Dall’autunno
2011
il
rapporto
in
tedesco
è
disponibile
all’indirizzo:
www.avs.gr.ch/Projekte/RumantschGrischun.
I test, oltre che nei Comuni pionieri dell’anno scolastico 2007/08 (Val Müstair, Surmeir, Trin, Laax e
Falera) sono stati realizzati in classi di confronto con gli idiomi come lingua di alfabetizzazione (sedi
scolastiche di Scuol, Zernez, Samedan, Silvaplana, Trun, Disentis e Vella). Lo studio si sofferma sui
seguenti aspetti:
-

confronto tra classi pioniere e classi idioma 2009 (all'inizio della terza elementare) nella
comprensione scritta e produzione scritta;
confronto tra classi pioniere e classi idioma 2010 (all'inizio della quarta elementare) nelle
competenze di produzione orale;
confronto tra classi pioniere e classi idioma 2011 (alla fine della quarta elementare) nelle
competenze di comprensione scritta e produzione scritta;
sviluppi nelle classi pioniere tra il 2009 e il 2011 nella comprensione scritta e produzione scritta;
30/48

-

confronto delle classi di quarta elementare nei Comuni pionieri prima dell'introduzione del
rumantsch grischun (2009) con la situazione successiva all'introduzione del rumantsch grischun
(2011) nella comprensione scritta e produzione orale.

Dallo studio emerge che al termine della quarta elementare i risultati nella comprensione scritta e
produzione scritta nei Comuni idioma e nei Comuni rumantsch grischun sono quasi identici. Tra le
quarte dei Comuni pionieri il passaggio dall’idioma al rumantsch grischun nelle discipline menzionate
ha avuto effetti positivi. I risultati delle classi pioniere nelle competenze orali sono stati in media di
poco inferiori a quelli delle classi idioma. Tuttavia, la forte dispersione osservata in entrambi i gruppi
lascia supporre un forte influsso di altri fattori (tra cui la lingua parlata in famiglia, la situazione
sociolinguistica, l'ambiente scolastico). Gli autori dello studio giungono alla seguente conclusione:
«Nessuna delle nostre ricerche nel quadro del mandato di valutazione evidenzia in modo chiaro e
inequivocabile una superiorità generale di un tipo di scuola rispetto all'altro.»

3. Mediazione / contatti con i Comuni pionieri / nuovi dibattiti politici
In Engadina è stata condotta una mediazione conclusasi alla fine del 2010 sulla scorta delle ultime
disposizioni sui sussidi didattici, contenute nella legge sulla scuola riveduta (si veda più avanti).
Inoltre, il Cantone e la Lia Rumantscha hanno organizzato congiuntamente una decina di serate
d’informazione nei Comuni pionieri, nell’ambito delle quali autorità comunali, insegnanti e genitori
hanno discusso delle loro esperienze con il rumantsch grischun come lingua di alfabetizzazione.
Queste fasi di attuazione del progetto sono state messe in ombra dal nuovo acceso dibattito politico
sul rumantsch grischun a scuola (fondazione di Pro Idioms www.proidioms.ch e Pro Rumantsch
www.prorumantsch.ch). Di conseguenza, alla fine del 2011, il Gran Consiglio ha modificato la
disposizione concernente i sussidi didattici, in occasione della revisione totale della legge cantonale
sulla scuola, consentendo nuovamente la pubblicazione di strumenti didattici idiomatici. Nella Valle
Monastero e nella maggior parte dei Comuni pionieri della bassa Sopraselva è stato votato un
passaggio della lingua di alfabetizzazione dal rumantsch grischun all’idioma regionale. Sugli aspetti
concreti di questo cambiamento si attende una decisione del Tribunale federale.

1.1.4.

Attuazione delle raccomandazioni del Comitato dei Ministri

In vista della redazione del quinto rapporto della Svizzera sulla Carta europea delle lingue regionali o
minoritarie, il Cantone dei Grigioni ha raccolto le informazioni necessarie tra le istituzioni linguistiche
all'interno dell’amministrazione cantonale. Non appena saranno disponibili, i rapporti della Svizzera e i
pareri del Consiglio d’Europa saranno resi noti al vasto pubblico attraverso comunicati stampa.

Raccomandazione 1 del Comitato dei Ministri: le autorità federali e cantonali devono garantire che
l’introduzione del rumantsch grischun a scuola favorisca la protezione e la promozione del romancio in
quanto lingua viva.
Al riguardo si rimanda al capitolo 1.1.3.

Raccomandazione 2 del Comitato dei Ministri: le autorità nazionali e cantonali devono offrire al proprio
personale dei corsi di lingua romancia.
In virtù dell’articolo 5 LCLing GR, dal 2011 il Cantone dei Grigioni offre al proprio personale la
possibilità di seguire dei corsi di romancio e di italiano. Questi corsi, che riscuotono un notevole
successo, possono essere frequentati nell’ambito del perfezionamento professionale proposto
dall’ufficio del personale dei Grigioni. Vista la forte richiesta, specialmente i corsi di italiano sono
ripetuti più volte a diversi livelli (principianti, A1, A2). Attualmente i corsi di romancio vengono proposti
per i principianti (Rumantsch Grischun Niveau 1) e per i romanciofoni in forma di approfondimento
(Rumantsch per Rumantschas e Rumantschs). La nuova offerta di corsi è stata resa possibile grazie
ai fondi stanziati a favore dei Cantoni plurilingui in virtù della legge federale sulle lingue (art. 21 LLing,
art. 17 OLing).

31/48

1.2.

Misure volte a promuovere il romancio in virtù delle disposizioni della Carta

1.2.1.

Articolo 8: Insegnamento

a. Disposizioni applicabili
Cpv. 1 lett, a iv, b i, c ii, d iii, f iii, g, h, i

b. Misure applicate
Informazioni sul rumantsch grischun a scuola:
Presa di posizione del Segretariato del Consiglio d’Europa in merito ai quesiti del §47 [informazioni
richieste dal Comitato di esperti riguardo alle attività avviate per intensificare il dialogo con i romanci,
per raggiungere l’approvazione più ampia possibile per l’introduzione della lingua scritta rumantsch
grischun nella scuola elementare e rafforzare la fiducia nella salvaguardia e nella promozione degli
idiomi regionali]:
Al riguardo si rimanda al capitolo 1.1.3.

Informazioni su altre misure di attuazione:
lett. b i: insegnamento elementare
Presa di posizione del Segretariato del Consiglio d’Europa in merito ai quesiti del §49 [informazioni
richieste riguardo agli effetti dell’inserimento precoce dell’inglese nella scuola elementare sulle lezioni
di romancio]:
Il 22 aprile 2008, il Gran Consiglio del Cantone dei Grigioni ha deciso di introdurre l’inglese
come seconda lingua straniera a partire dal quinto anno scolastico. Questa modifica verrà
applicata dall’anno scolastico 2012/2013. Attualmente non è ancora possibile trarre
conclusioni sulle conseguenze determinate dall’introduzione dell’inglese precoce
sull’insegnamento del romancio.
Nel novembre 2011, il Governo cantonale ha stabilito che le lezioni d’inglese saranno
impartite dalla quinta elementare in poi con gli stessi strumenti didattici utilizzati negli altri sei
Cantoni svizzeri che insegnano l’inglese a partire dal quinto anno scolastico (BE, BL, BS, FR,
SO e VS). Il volume è stato redatto quasi interamente in inglese e saranno necessarie solo
poche traduzioni in italiano e in romancio. Il materiale didattico utilizzato per la quinta
elementare è in fase di prova e sarà disponibile nella versione definitiva entro l’anno
scolastico 2013/14; inizialmente il Cantone dei Grigioni utilizzerà la versione di prova. Per
maggiori informazioni sull’inglese precoce, in particolare sul numero di lezioni di inglese e
romancio si rimanda al quarto rapporto della Svizzera (presa di posizione sul §67).

Lett. h: formazione degli insegnanti
Presa di posizione del Segretariato del Consiglio d’Europa in merito ai quesiti dei §51-52 [informazioni
concernenti le misure adottate, per esaminare l’influsso della ristrutturazione della formazione degli
insegnanti di scuola elementare sul numero di diplomi in romancio rilasciati dall’Alta scuola
pedagogica dei Grigioni (PHGR) e per cercare soluzioni tese a contrastare il rischio di una scarsità di
insegnanti di romancio]:
Stando alle informazioni fornite dall’ufficio per la scuola popolare e lo sport, all’inizio dell’anno
scolastico 2012/13, tutti i Comuni con scuole di lingua romancia disponevano di personale
insegnante con la formazione linguistica corrispondente. L’Alta scuola pedagogica dei Grigioni
conta inoltre una classe composta da una ventina di studenti romanci, che seguono la
formazione di insegnanti. Stando a queste informazioni, per il momento non vi è un rischio di
carenza acuta di insegnanti nel livello primario.
Nel livello secondario si cercano soluzioni a medio termine per aumentare la quota di
insegnanti che dispongono di una formazione adeguata per l’insegnamento del romancio. Al

32/48

riguardo sono in corso colloqui tra il Cantone, la Confederazione, le università e le scuole
universitarie.

1.2.2.

Articolo 9: Giustizia

a. Disposizioni applicabili
Cpv. 1 lett. a ii, a iii, b ii, b iii, c ii, cpv. 2 lett. a, cpv.

b. Misure applicate
Lett. c.ii: Possibilità delle parti di esprimersi nella lingua regionale o minoritaria

Presa di posizione del Segretariato del Consiglio d’Europa in merito ai quesiti del §56 [informazioni
concernenti le misure adottate per applicare nella prassi la possibilità sancita a livello legislativo di
utilizzare il romancio in materia di giustizia]:
La possibilità di esprimersi in romancio dinnanzi a un tribunale è stata ancorata esplicitamente
nella LLing GR. In tal modo il Cantone ritiene di aver adempiuto il proprio compito.
L’applicazione effettiva dipende dal caso concreto e dall’iniziativa delle parti. Gli avvocati che
provengono dall’area romancia o che dispongono delle conoscenze linguistiche corrispondenti
menzionano di regola esplicitamente la possibilità di avvalersi del romancio come lingua di
procedura.

1.2.3.

Articolo 11: Mezzi di comunicazione di massa

a. Disposizioni applicabili
Cpv. 1 lett. a iii, b i, c ii, e i, f i, cpv. 3

b. Misure applicate
Lett. c ii: Rete televisiva nelle lingue regionali o minoritarie

Presa di posizione del Segretariato del Consiglio d’Europa in merito ai quesiti dei §84-86 [informazioni
concernenti le misure adottate per promuovere e/o facilitare la diffusione di emissioni televisive in
romancio grazie a reti private]:
Non sono stati creati nuovi programmi specifici per reti private: la rete privata regionale
TeleSüdostschweiz (TSO) del gruppo editoriale Südostschweiz diffonde mensilmente la
trasmissione in romancio «Baterlada» della durata di una ventina di minuti.

1.2.4.

Articolo 13: Vita economica e sociale

a. Disposizioni applicabili
Cpv. 1 lett. d, cpv. 2 lett. b

b. Misure applicate
Cpv. 2 lett. b: Misure che promuovano l’uso delle lingue nel settore pubblico
Presa di posizione del Segretariato del Consiglio d’Europa in merito ai quesiti del §93 [Informazioni
concernenti le misure adottate per la creazione di un sito internet bilingue (tedesco e italiano) per
l’Ospedale cantonale di Coira]:

33/48

Nell'aprile 2011 è stata presentata al Governo cantonale un’interrogazione parlamentare del
seguente tenore: «4. Il Governo è disposto a farsi interprete della presente richiesta pure nei
confronti degli istituti di diritto pubblico esterni all’Amministrazione cantonale nella misura in
cui questi siano finanziati in modo importante dall’ente pubblico o da esso controllati? 5. Il
Governo è disposto – e se sì entro quando – a presentare al Gran Consiglio relative modifiche
delle leggi degli istituti di diritto pubblico, affinché anche per essi valga la stessa prassi come
per l’Amministrazione cantonale?»
Risposta del Governo: «4. La verifica svolta a questo proposito presso gli istituti autonomi e le
altre istituzioni vicine all'Amministrazione ha mostrato che essi sono senz'altro sensibilizzati
nei confronti di questioni relative all'uso delle lingue cantonali minoritarie e che, nei limiti del
rispettivo mandato di base, s'impegnano anche a mantenere e ad ampliare una relativa
offerta. Il Governo accoglie questi sforzi con esplicito favore, ma rispetta anche l'autonomia di
queste istituzioni. 5. Secondo quanto esposto, il Governo non vede alcuna necessità di agire a
livello legislativo.»

34/48

2. Rapporto del Cantone Ticino sull’applicazione della Carta europea delle
lingue regionali o minoritarie

2.1. Informazioni generali
Il quarto rapporto periodico della Svizzera del 4 dicembre 2009 propone una panoramica esaustiva
della situazione linguistica e costituzionale del Cantone Ticino. Dal momento che negli ultimi tre anni
non sono intervenuti cambiamenti significativi in questo settore, si veda il quarto rapporto della
Svizzera del 2009 (Parte III, Rapporto del Cantone Ticino, Informazioni generali, pag. 94).

2.1.1.

Commenti del Cantone Ticino sulla politica linguistica della Confederazione

1. L'italiano nell'Amministrazione federale
In Ticino la sensibilità nei confronti delle discriminazioni linguistiche nei concorsi per funzionari federali
è assai condivisa . In questi ultimi anni sono stati numerosi gli atti parlamentari volti a riequilibrare la
situazione in favore delle lingue minoritarie. Citiamo come esempi significativi: la mozione Cassis
09.4268 (ripresa dalla Mozione Lombardi 09.4331) Un ombudsman all'UFPER per promuovere
l'italianità nell'amministrazione federale; l'interpellanza Riklin 09.4292 Insegnamento per le minoranze
linguistiche nazionali; l'interpellanza Cassis 11.3080 Italianità nell'amministrazione federale; l'interpellanza Abate 11.3063 Comandante della brigata di fanteria di montagna 9. Nessuna considerazione
per il Ticino?; l'interpellanza Cassis 11.4108 Plurilinguismo e discriminazione. Errare humanum est,
perseverare diabolicum; l'interrogazione Pelli 12.1042 Diploma di esperto fiscale federale. Diritto a
sostenere gli esami nelle tre lingue nazionali; l'interrogazione Romano 12.1051 Presenza della lingua
italiana negli uffici stampa dell'Amministrazione federale; - l'interpellanza Romano 12.3077 E l'inglese
sostituisce nuovamente l'italiano; L'interpellanza Pelli 12.3198 Programma televisivo internazionale in
italiano. Testo per il nuovo accordo di prestazione con la SSR; l'interpellanza Semadeni 12.3516
Promozione delle minoranze linguistiche nazionali.
Questa insistente attività parlamentare, cui si aggiungono numerosi articoli di fondo sulla stampa
nazionale testimoniano di un sentimento di frustrazione per l’assenza di italofoni nell’Amministrazione
federale e per il modo con cui viene spesso trascurata la lingua italiana negli affari della
Confederazione. L’assunzione di un italofono come Segretario di Stato all'educazione e alla ricerca
(avvenuta nel 2008 e confermata con la transizione dipartimentale del 2012) e come direttore
dell’Ufficio federale dell'ambiente (UFAM) sono state accolte con soddisfazione, mentre viene
mantenuto un forte risentimento per l'atteggiamento discriminatorio nei confronti della lingua italiana
sia nelle nomine sia nei bandi di concorso per appalti di vario genere. Il dibattito parlamentare
attualmente in corso sulla revisione della legge sul personale federale ha visto l'apparizione di diverse
mozioni che chiedono importanti emendamenti, come l'esigenza per i quadri di conoscere attivamente
una seconda e passivamente una terza lingua nazionale. Il Cantone Ticino teme però che le esigenze
di contenimento dei costi presso l'Amministrazione federale possano ripercuotersi, in modo quasi
automatico, sulle lingue minoritarie e in particolare sull'italiano, ad esempio nell’ambito delle
traduzioni, già oggi realizzate in modo non sistematico o con notevole ritardo.
Oltre alla mancanza di personale italofono, di traduzioni ma anche di redazione di testi direttamente in
italiano, alla lentezza e alla carente sistematicità delle traduzioni, stanno nascendo nuove
problematiche, legate ai nuovi mezzi di comunicazione, come la creazione di siti Internet d'interesse
nazionale, per lo più solo in tedesco e francese (o inglese), senza una versione italiana, oppure con
una versione italiana limitata alla pagina iniziale (home page). La situazione è migliorata rispetto a
quella evidenziata dallo studio commissionato all’Osservatorio linguistico della Svizzera italiana (M.
Casoni, L’italiano nei siti web, OLSI, 2003) ma permangono molte lacune evidenti al riguardo in altri
ambiti.
Sul fronte dei segnali positivi non mancano le iniziative interessanti. Nel 2011, un gruppo di parlamentari delle Camere federali ha fondato l'Intergruppo parlamentare Italianità (v. Parte II, cap. 1.3 del
presente rapporto), che conta 51 adesioni e si è attivato con manifestazioni ed incontri per
sensibilizzare la cerchia dei parlamentari federali ad un maggiore rispetto ed affetto nei confronti della
lingua e della cultura italiana, troppo spesso relegate al ruolo infelice di «Feriensprache» (lingua delle
vacanze), rispettivamente «Ferienkultur» (cultura delle vacanze). In seguito alla nascita o rinascita di
35/48

diverse associazioni che si dedicano alla promozione e alla salvaguardia della lingua e cultura italiana
in Svizzera, il Dipartimento dell'educazione, della cultura e dello sport del Cantone Ticino si è fatto
promotore, nell'estate 2012 (mediante l'invito ad aderire inviato agli enti interessati), dell'istituzione di
un Forum per l'italianità volto a incanalare queste forze per migliorare l'efficacia e l'incisività di azione.

2. L'italiano nelle regioni non italofone
Richiamando i valori precedentemente espressi, il Cantone Ticino propone sistematicamente l’italiano,
come opzione, in tutte le scuole pubbliche del resto della Svizzera. In questo senso, suggerisce che la
presenza delle lingue nazionali nella scuola pubblica venga sostenuta anche dalla Confederazione
rimediando così in parte al fatto che l’autonomia dei Cantoni vada a scapito di una politica nazionale
finalizzata al sostegno delle lingue minoritarie.
Molte speranze sono state riposte nella nuova LLing, tuttavia risultata meno incisiva di quanto si
auspicasse per il sostegno delle lingue minoritarie e del plurilinguismo. Non sono di conseguenza
mancati gli esempi di diserzione, specialmente nei programmi delle scuole di maturità di alcuni
Cantoni (dai casi emblematici mediatizzati e dibattuti di Obwaldo e San Gallo del 2011 per arrivare,
nel 2012, alle scelte altrettanto discutibili di Basilea) (v. Parte II, cap. 1.6 del presente rapporto).
L'ampio dibattito e le numerose polemiche sollevate attorno a questi eventi non hanno però prodotto
molti risultati concreti, e l'impressione generale è che lo sgretolamento del plurilinguismo nazionale
continui in maniera inesorabile.

3. L'italiano nelle università
La situazione delle cattedre di italianistica nelle università svizzere si è stabilizzata dall’ultimo rapporto
e il numero di cattedre è rimasto stabile. All’Università della Svizzera italiana a Lugano, oltre al master
in lingua, letteratura e civiltà italiana (iniziato de facto nel 2008), si è aggiunto con il corrente anno
accademico 2012-13 anche l'offerta di un bachelor con la stessa denominazione. La recente
creazione dell'Istituto di plurilinguismo presso l'Università e l'Alta Scuola pedagogica di Friburgo così
come il centro di competenza sul plurilinguismo (uno degli elementi di implementazione della LLing e
dell’OLing) promette di essere un punto di ripartenza rilevante per una nuova fase di sensibilizzazione
all'importanza della bio-diversità linguistica e della sua preservazione in Svizzera.

2.1.2.

Presa di posizione sulla lingua walser parlata a Bosco Gurin

1. Introduzione
Considerati i dati del censimento 2000, la situazione del Comune di Bosco Gurin ha visto una
progressiva regressione del numero di parlanti che dichiarano il tedesco come lingua principale.
L'ulteriore diminuzione demografica (nel 2010 la popolazione residente si è assestata attorno alle 50
unità) non ha certamente migliorato la situazione dal punto di vista quantitativo. Il fenomeno è
riconducibile a modifiche nella struttura sociale del villaggio, in particolare l’immigrazione di parlanti
italofoni o alloglotti nella seconda metà degli anni Novanta.
Come già riportato nel presente rapporto, i dati statistici del rilevamento strutturale del 2010 non
permettono di produrre analisi dettagliate sui singoli Comuni. Si rinvia pertanto al quarto rapporto della
Svizzera del 2009 (Parte III, rapporto del Cantone Ticino, cap. 1.2, pagg. 95-97), per dati statistici più
dettagliati e per un’analisi della situazione contestuale e politica relativa alla lingua walser parlata a
Bosco Gurin.

Considerato che la situazione linguistica di Bosco Gurin non si è sviluppata in modo positivo, ma che,
al contrario, il tedesco gurinese si avvia inesorabilmente a scomparire come lingua viva, l’autorità
cantonale non ha ritenuto opportuno intraprendere una qualsiasi misura particolare per il
riconoscimento ufficiale del tedesco di Bosco Gurin. La tutela del dialetto walser di Bosco Gurin sia
diventata praticamente un'opera di imbalsamazione, non sussistendo più le premesse affinché
rimanga vivo. Strumento di comunicazione che affonda le radici nel lontano Medioevo, questo idioma
non dispone ormai più di quella massa critica necessaria a rivitalizzarlo, anche qualora fosse in grado
di assorbire quella modernità che dovrebbe di riuscire a esprimere. Ciò non comporta tuttavia un
36/48

completo disinteresse da parte dell'autorità cantonale per la particolare situazione linguistica di Bosco
Gurin, che da parte sua non ha mai avanzato alcuna pretesa di riconoscere il tedesco gurinese come
lingua ufficiale del Cantone Ticino.
Per quanto riguarda infine l’insegnamento in tedesco, si ricorda che allievi e studenti parlanti il dialetto
walser un tempo beneficiavano dell’offerta supplementare di due ore settimanali di tedesco. La scuola
del villaggio è da tempo stata chiusa e i ragazzi di Bosco Gurin si recano tutti nel fondovalle nella
scuola elementare e media di Cevio. L’offerta del tedesco supplementare è venuta meno essendo gli
stessi gurinesi esplicitamente scettici nei confronti di questa opzione e considerato il numero esiguo di
parlanti. Da un punto di vista tecnico non si capisce infatti come un'offerta di formazione nella lingua
standard tedesca possa essere di beneficio alla lingua walser, che basa le proprie valenze sulle
componenti etnografiche specifiche e sulla differenza con la lingua standard. Infatti, a Bosco Gurin
non si parla il tedesco ufficiale, bensì una variante di un antico dialetto grigionese-vallesano. Idiomi
analoghi si trovano nelle vicinanze in alcuni villaggi dell'alta Val Formazza e della cintura attorno al
Monte Rosa (Macugnaga, Saint Jean, Gressoney, ecc.), ciascuno con peculiarità distinguibili.
Laddove si intendesse insegnarlo, bisognerebbe stabilire «che cosa» (quale variante) insegnare e
trovare un conoscitore di questa lingua o variante con una formazione pedagogica adeguata. Si tratta
di un’impresa a dir poco impossibile.

2. Presa di posizione sul § 23
Nel suo quarto rapporto relativo all'applicazione della Carta in Svizzera, il Comitato di esperti ha rivolto
alle autorità svizzere la domanda seguente (§23): quali misure sono state adottate per supportare i
progetti locali volti a salvaguardare il tedesco di Bosco Gurin e per tenere in considerazione le
richieste dei germanofoni di Bosco Gurin in materia di educazione?
I corsi di lingua in Gurin, proposti dal museo, suscitano poco interesse. Tutte le attività del museo
sono finanziate dal Cantone Ticino.
Il Cantone Ticino continua a sostenere il museo Walserhaus ed è sempre positivamente interessato ai
progetti sottoposti dalla comunità di Bosco Gurin, compresi i progetti INTERREG:

3.

Conclusioni

Per concludere, pur avendo interpellato diversi specialisti in materia che hanno analizzato misure
concrete da attuare, l’estrema fragilità economica, demografica e linguistica del villaggio lascia ben
poche possibilità di attuare una di queste misure con una speranza, seppur minima, di ottenere risultati concreti.
Rimane infine il dubbio che tocchi al Cantone Ticino intervenire, e non tanto alle autorità federali,
poiché la diffusione della lingua walser è legata a un lento nomadismo di alta quota, che ha portato al
frazionamento puramente casuale in vari territori. Quindi la problematica dovrebbe essere affrontata in
un contesto collettivo delle comunità walser presenti sul territorio svizzero.

2.2. Misure volte a promuovere l'italiano in virtù delle disposizioni contenute nella Carta
2.2.1.

Articolo 8: Insegnamento

Come già menzionato nei precedenti rapporti della Svizzera, nel Cantone Ticino, tutte le disposizioni
indicate nell’articolo 8.1 della Carta (8.1.a.i, 8.1.b.i, 8.1.c.i, 8.1.d.i, 8.1.f.i, 8.1.g, 8.1.h) sono attuate in
base alla corrente legislazione scolastica. Non essendovi stati cambiamenti di rilievo in questo settore,
rinviamo al quarto rapporto della Svizzera del 2009 (Parte III, Rapporto del Cantone Ticino, cap. 2.1,
pagg. 97-100, Insegnamento).
Benché la lingua ufficiale dell’Università della Svizzera italiana (USI) sia l’italiano (art. 1 cpv. 4 della
legge del 3 ottobre 1995 sull'Università della Svizzera italiana e sulla Scuola universitaria
professionale della Svizzera italiana), questo non implica che la lingua d'insegnamento debba per
forza essere esclusivamente l'italiano; il suddetto articolo rafforza tuttavia il suo uso per tutti i settori
operativi della scuola, per le informazioni, i regolamenti e così via. L'inglese si sta insediando a tutti i
livelli e nel settore universitario è l'unica carta spendibile per garantire un accesso internazionale di
37/48

studenti. Non sono mancate le derive, tra cui l'infelice abitudine instauratasi dall'inizio presso le tre facoltà di Lugano (economia, scienze della comunicazione e scienze informatiche) di utilizzare la
denominazione University of Lugano, che oltre a non rendere giustizia agli altri siti dell'USI (Mendrisio
e più di recente l'affiliato IRB di Bellinzona) è assolutamente illegale. I vertici dell'USI sono stati più
volte richiamati dalle autorità cantonali a far rispettare la denominazione ufficiale.
Il Cantone Ticino ha compiuto e sta compiendo sforzi continui per offrire ai giovani che frequentano la
scuola ticinese un valido insegnamento delle lingue. Una riforma che mira al potenziamento
dell'insegnamento dell'italiano e del plurilinguismo è stata avviata in modo progressivo dal 2003/04 ed
è stata poi generalizzata dal 2006/07. Essa prevede:
-

per il francese: l'insegnamento obbligatorio dalla terza elementare fino alla seconda media (settimo anno scolastico), forme alternative di insegnamento opzionale in terza e quarta media (corsi
ad immersione totale, scambi, ecc.);

-

per il tedesco: obbligatorietà dalla seconda media con estensione del suo insegnamento a tutte le
scuole professionali;

-

per l'inglese: obbligatorietà dalla terza media; assicurata la continuità nelle scuole postobbligatorie.

Il Ticino è ormai l'unico Cantone che obbligatoriamente insegna due altre lingue nazionali, mentre
sono avvenute importanti erosioni della varietà e dell'intensità dell'offerta formativa obbligatoria e
postobbligatoria e continuano a manifestarsi in altri Cantoni (v. anche L'italiano nelle regioni non
italofone al punto 1.1).

Al di fuori del Cantone Ticino, infatti, la situazione dell’italiano nei sistemi scolastici è molto debole, ad
eccezione del Cantone dei Grigioni, dove si parla il tedesco, il romancio e l'italiano.
Nonostante questi segnali negativi si registra anche una notizia positiva concernente i corsi di lingua
italiana sostenuti dal Governo italiano (denominati «corsi di lingua e cultura d’origine»). Il loro
finanziamento, che sembrava compromesso in seguito ai drastici contenimenti di spesa inizialmente
proposti dal Governo Monti, è stato recentemente confermato dall'Italia.

Il «curriculum minimo di italiano» (CMI)
Come già menzionato nel quarto rapporto della Svizzera del 2009 (Parte III, rapporto del Cantone
Ticino, cap. 2.1, pag. 100), l’idea è nata dal progetto «Per una nuova posizione dell'italiano nel
contesto elvetico. Strumenti e strategie per l'elaborazione di un curriculum minimo di italiano» del
Fondo nazionale svizzero per la ricerca scientifica svolto all'interno del Programma nazionale di
ricerca 56.
Il risultato è sfociato, con la collaborazione dell’Alta scuola pedagogica di Locarno, in un corso
intensivo di italiano di breve durata, già sperimentato in una decina di classi e che ora si vorrebbe far
conoscere ai docenti interessati attraverso uno specifico corso di formazione. Il successo riscontrato
dopo la sperimentazione iniziale ha richiamato l'attenzione di altri enti e attori al nord delle Alpi ed è
assolutamente auspicabile che questa opzione formativa possa essere progressivamente estesa a
tutti i Cantoni non italofoni. Per ulteriori informazioni in merito si rimanda alla Parte II, cap. 1.6 del
presente rapporto.

2.2.2.

Articolo 9: Giustizia

Come già menzionato nei precedenti rapporti della Svizzera, la legislazione del Cantone Ticino è
conforme alle disposizioni dell'articolo 9 della Carta europea delle lingue regionali o minoritarie. Dal
momento che negli ultimi tre anni non sono intervenuti cambiamenti significativi in questo settore, si
veda il quarto rapporto della Svizzera del 2009 (Parte III, Rapporto del Cantone Ticino, cap. 2.2, pag.
100).

38/48

2.2.3.

Articolo 10: Autorità amministrative e servizi pubblici

Come già menzionato nei precedenti rapporti della Svizzera, il diritto in vigore nel Cantone Ticino è del
tutto conforme alle misure previste dagli articoli 10.1.a.i, 10.1.b, 10.1.c, 10.2.a–g, 10.3.a, 10.4.b, 10.5.
Dal momento che negli ultimi tre anni non sono intervenuti cambiamenti significativi in questo settore,
si veda il quarto rapporto della Svizzera del 2009 (Parte III, Rapporto del Cantone Ticino, cap. 2.3,
pag. 101).
La base legale per l'uso dell'italiano nei rapporti di servizio con le autorità cantonali e comunali è data
dalla legge di procedura del 19 aprile 1966 per le cause amministrative. L'articolo 8 della citata legge
recita: «Le istanze o i ricorsi, come i reclami e le allegazioni in genere, definibili mediante decisione di
autorità cantonali, comunali, patriziali, parrocchiali e altri enti pubblici analoghi, devono essere scritti in
lingua italiana».

2.2.4.

Articolo 11: Media

Come già menzionato nei precedenti rapporti della Svizzera riguardo alle competenze del Cantone
Ticino, il diritto e la prassi in vigore risultano indubbiamente conformi alle disposizioni dell'articolo 11
della Carta.
L’esistenza e il funzionamento della Radiotelevisione della Svizzera italiana è pienamente conforme
alle disposizioni dell’articolo 11.1.i della Carta (v. anche la nuova legge federale del 24 marzo 2006
sulla radiotelevisione e l'avamprogetto di revisione parziale attualmente in consultazione).
I quotidiani nel Cantone Ticino sono ancora tre (prima del 1995 erano ben cinque). A questi si
aggiungono numerosi bi- e trisettimanali, settimanali, quindicinali e mensili in lingua italiana, più il
recente 20 minuti che nasce sull'onda del successo della stampa gratuita destinata ai pendolari. Sono
invece molto rare le testate in altre lingue (ad eccezione di un trisettimanale in lingua tedesca). Il
Ticino è fra le regioni in Europa con la maggiore densità di organi di stampa.
È importante infine ricordare le attività di formazione e di ricerca della Facoltà di scienze della
comunicazione dell'USI e gli sviluppi dell'Istituto di studi italiani (ISI), che a partire dall'anno
accademico 2012-13 dispone di un'offerta completa di formazione (bachelor, master e dottorato) nel
settore lingua, letteratura e civiltà italiana. Con l'aggiunta della formazione iniziale di bachelor, l'ISI è il
primo istituto ad offrire una formazione accademica completa in lingua e letteratura italiana in una
regione italofona fuori dal territorio italiano.

2.2.5.

Articolo 12: Attività e infrastrutture culturali

Le diversificate attività e infrastrutture culturali nonché l'impiego dei sussidi federali al Cantone Ticino
sono illustrati nei rapporti annuali che il Dipartimento dell'educazione, della cultura e dello sport
prepara all'intenzione dell'Ufficio federale della cultura.
Mediante questi sussidi, il Dipartimento finanzia tra l'altro le attività dell'Osservatorio linguistico della
Svizzera italiana e numerosi altri progetti di ricerca che hanno come obiettivo il rafforzamento
dell'identità culturale e storica del Cantone Ticino. Alcuni prodotti degli istituti di ricerca ticinesi superano di gran lunga gli interessi accademici, godono di una certa notorietà e sono molto apprezzati in
vaste cerchie della popolazione. Tra questi esempi si può annoverare il notevole successo riscontrato
dal «Lessico dialettale della Svizzera Italiana», pubblicato nell'ottobre del 2004 dal Centro di
dialettologia e di etnografia (CDE), esaurito nel giro di poche settimane e quindi ristampato con
urgenza, nonostante le sue dimensioni e il prezzo elevato. Si segnala che è in allestimento il
repertorio inverso (italiano-dialetto) del Lessico, che verrà messo a disposizione in forma cartacea e
poi anche in formato elettronico on-line a partire dal 2013. Molte altre iniziative sporadiche del CDE,
siano esse di natura editoriale (p. es. la collana Le voci) o radiofonica (p. es. la trasmissione Alla
ricerca del dialetto perduto) hanno raccolto e raccolgono un notevole successo dimostrando che
l'interesse per le radici culturali è ancor vivo e presente.
Da circa quattro anni è attivo sul sito web del Cantone Ticino anche il progetto denominato Osservatorio culturale del Cantone Ticino (OC). Questo progetto si prefigge di costituire un punto di
riferimento con recapiti, statistiche, documentazione e agenda degli eventi culturali che interessano il
Cantone Ticino. Naturalmente la promozione della lingua italiana ha una posizione di spicco tra le
39/48

priorità strategiche dell'OC. Il sito dell'OC (www.ti.ch/osservatorioculturale) ha visto triplicare le visite a
partire dal 2010 e può contare oggi su circa 600 visite giornaliere, con l'obiettivo di superare presto il
migliaio.

2.2.6.

Articolo 13: Vita economica e sociale

Come già menzionato nei precedenti rapporti della Svizzera, il diritto e la prassi in vigore nel Cantone
Ticino corrispondono alle disposizioni degli articoli 13.1.d e 13.2.b della Carta. Dal momento che negli
ultimi tre anni non sono intervenuti cambiamenti significativi in questo settore, si veda il quarto
rapporto della Svizzera del 2009 (Parte III, Rapporto del Cantone Ticino, cap. 2.6, pagg. 101-102).

2.2.7.

Articolo 14: Scambi transfrontalieri

Persiste con un successo costante e in particolare nei settori della vita economica e sociale, formativa
e culturale un'intensa cooperazione transfrontaliera fra il Cantone Ticino e l'Italia, in particolare con le
province limitrofe raggruppate con il Cantone Ticino nella Regione Insubrica. In molti ambiti comincia
ad instaurarsi una collaborazione diretta fra il Ticino e gli enti locali e provinciali italiani.
A titolo pratico menzioniamo in proposito l'esistenza dell'ente Comunità di lavoro Regio insubrica
(www.regioinsubrica.org) istituito nel 1995 e comprendente, oltre al Cantone Ticino, le provincie di
Como, Varese e Verbano-Cusio-Ossola, con l'estensione alle province di Novara e Lecco. Sebbene la
Comunità di lavoro Regio Insubrica si occupi principalmente di questioni economiche e viarie, ha
sempre manifestato interesse per gli scambi culturali, alcuni di essi concretizzatisi in progetti Interreg
di indubbio valore e spessore. Le recenti decisioni del Governo italiano in merito alla definizione del
ruolo delle province potrebbero rimettere in discussione la composizione e la funzionalità di questa
comunità di lavoro.

40/48

Appendice
1. Lista delle istituzioni e organizzazioni consultate
-

Uffici federali

-

Organizzazioni

-

Ufficio federale di statistica UST

-

Agentura da Novitads Rumantscha ANR

-

Ufficio federale delle comunicazioni
UFCOM

-

APEPS

-

Coscienza svizzera

-

Ufficio federale del personale UFPER

-

-

Cancelleria federale CaF

Federazione svizzera delle comunità
israelite

-

Dipartimento federale degli affari esteri
DFAE – Divisione del diritto internazionale
pubblico DDIP

-

Fondazione «Un futuro per i nomadi
svizzeri»

-

Fondazione ch

-

Ufficio federale di giustizia UFG

-

Fondazione lingue e culture

-

Segreteria di Stato dell'economia SECO

-

Forum du bilinguisme

-

Segreteria di Stato per l'educazione e la
ricerca SER

-

Forum Helveticum

-

Ufficio federale della formazione
professionale UFFT

-

Helvetia Latina

-

-

Ufficio federale delle migrazioni UFM

Internationale Vereinigung für Walsertum
IVfW

-

Ufficio federale dello sviluppo territoriale
ARE

-

Lia Rumantscha LR

-

Missione evangelica gitana

-

Ufficio federale delle assicurazioni sociali
UFAS

-

Neue helvetische Gesellschaft – Treffpunkt
Schweiz

-

Tribunale federale

-

Pro Grigioni Italiano PGI

-

Segreteria generale del DFI

-

Pro Idioms

-

Armasuisse

-

Pro Rumantsch

-

Quarta lingua QL

-

Radgenossenschaft der Landstrasse

-

Radiotelevisione della Svizzera italiana

-

Schäft quant

-

Schweizer Feuilleton Dienst

-

Service de presse suisse

-

SRG SSR Idée suisse générale
SRG SSR Idée suisse Svizra Rumanscha

-

Autorità cantonali e comunali

-

Cantoni bilingui (Berna, Friburgo, Vallese)

-

Conferenza dei Governi cantonali CdC

-

Conferenza dei direttori cantonali della
pubblica educazione CDPE

-

Cantone del Giura

-

-

Comune di Ederswiler

-

Stiftung Naschet Jenische

-

Cantone dei Grigioni

-

-

Cantone Ticino

Uniun da las Rumantschas e dals
Rumantschs de la Bassa URB

-

Uniun Pro Svzra Rumantscha PSR

-

Walserhaus Gurin

-

Walservereinigung Graubünden

41/48

2. Articoli della Convenzione-quadro citati nel rapporto
La Parte II, capitolo 1.3 del presente rapporto fa riferimento ai seguenti passaggi del terzo rapporto della
Svizzera sull’applicazione della Convenzione-quadro del Consiglio d’Europa per la protezione delle
minoranze nazionali.

43.
Il presente bilancio si basa sul rapporto peritale sui nomadi e la pianificazione del territorio,
pubblicato dalla Fondazione «Un futuro per i nomadi svizzeri» nel dicembre 2010 («Fahrende und
4
Raumplanung: Standbericht 2010»; in seguito «rapporto peritale») . Si tratta della terza perizia
commissionata dalla fondazione, che fa seguito a quelle pubblicate nel 2001 sulla situazione nel 2000 e
nel 2006 sulla situazione nel 2005. Essa traccia un bilancio delle misure giudicate necessarie nel primo
rapporto del 2001.

44.
In generale, in dieci anni la situazione non è migliorata. Nel corso dell’ultimo decennio il numero di
aree di sosta è aumentato da 11 a 14. Le aree disponibili sono tuttavia sufficienti soltanto per la metà dei
nomadi svizzeri che conducono ancora una vita semiitinerante, e che occupano le aree di sosta
soprattutto nei mesi invernali. Se si considera l’insieme dei nomadi svizzeri, includendo coloro che per
varie ragioni non chiedono un’area di sosta, le aree disponibili bastano soltanto per il 30% della comunità.
Occorre menzionare un dato supplementare, che non ha potuto essere preso in considerazione nel
rapporto peritale: nel Comune di Belp, nel Cantone di Berna, è stato possibile realizzare nel 2011 un’area
di stazionamento per tre famiglie domiciliate nel Comune da parecchi anni. Quanto alle aree di transito,
dove i nomadi svizzeri risiedono e lavorano nei mesi estivi, il loro numero è addirittura calato nel corso
dell’ultimo decennio, passando da 51 a 43; le aree attualmente disponibili offrono spazio necessario per 6
persone su 10. In proposito occorre rilevare che i nomadi svizzeri rinunciano quasi completamente a
utilizzare le aree di transito disponibili nella Svizzera francese e in Ticino, poiché ricercano una maggiore
riservatezza ed evitano i contatti con i grandi gruppi di nomadi stranieri che utilizzano queste aree.
Secondo il rapporto peritale, vi sono circa 2500–3000 persone che conducono ancora una vita
semiitinerante, tra cui circa 1500 che vivono in un’area di sosta; gli altri trascorrono l’inverno in
appartamenti nei loro Comuni di domicilio. Il rapporto peritale riscontra un continuo aumento dei giovani
che scelgono di condurre o vorrebbero condurre una vita itinerante. Su questo aspetto mancano tuttavia
dati precisi.
Per quanto riguarda le infrastrutture, nel corso dell’ultimo decennio non si registrano cambiamenti di rilievo
né per le aree di sosta né per le aree di transito. I due terzi delle aree di sosta soddisfano i criteri di qualità
voluti e raccolgono un giudizio positivo, mentre circa i tre quarti delle aree di transito presentano carenze
dal profilo qualitativo, ragine per cui da 5 a 10 aree di transito sono rimaste inutilizzate negli ultimi anni.

45.
Il rapporto peritale riconosce gli sforzi compiuti dai Cantoni negli ultimi dieci anni, sia con
l’elaborazione di concetti per le aree destinate ai nomadi sia a livello di piano direttore nell’ambito della
pianificazione del territorio. Alla fine del 2010 la questione dei nomadi era contemplata in oltre la metà dei
piani direttori cantonali. Ora occorrono nondimeno interventi più concreti, che consentano l’effettiva
realizzazione delle misure a livello locale. Il rapporto peritale propone in particolare i seguenti interventi:


4

sensibilizzazione dell’opinione pubblica. Troppo spesso, la popolazione maggioritaria ignora che la
minoranza nomade è composta da cittadini svizzeri integrati, che pagano le imposte e i contributi
alle assicurazioni sociali e che prestano servizio militare in Svizzera. I nomadi svizzeri vengono
confusi con i Rom e i Manouche/Sinti stranieri che per usanza attraversano la Svizzera fermandosi

Cfr. copia in allegato.
42

nelle aree di transito. Un’informazione regolare «dal basso» di tutti i gruppi della popolazione
maggioritaria, volta a migliorare la fiducia e il consenso, costituisce dunque un prerequisito
fondamentale per l’effettiva realizzazione dei concetti elaborati e delle intenzioni pianificatorie
riguardanti le aree di sosta per i nomadi. Le qualità dei nomadi devono essere valorizzate
evidenziando punti in comune e differenze tra i vari gruppi di nomadi. La Fondazione «Un futuro per
i nomadi svizzeri» e l’associazione «Radgenossenschaft der Landstrasse» sono i principali attori
dell’opera di sensibilizzazione e la loro attività in tale contesto deve essere potenziata.


Pianificazione del territorio. Realizzazione e risanamento delle aree. I primi responsabili della
pianificazione territoriale, e quindi del soddisfacimento dei bisogni dei nomadi in ambito
pianificatorio, sono i Cantoni. La questione dei nomadi deve essere inserita nel piano direttore
cantonale nel quadro di un concetto globale in cui va definita in modo chiaro anche la ripartizione
dei compiti tra Cantone e Comuni. Il Cantone ha il compito fondamentale di reperire i terreni che si
prestano per essere adibiti ad area di sosta e di transito: si occupa della realizzazione di nuove
aree e si assume i relativi costi. Dal canto suo, il Comune in cui si trova l’area è responsabile della
sua gestione, ad inclusione dei periodici lavori di risanamento. Per buona prassi, la gestione delle
aree dovrebbe essere oggetto di una convenzione tra Cantone e Comune, nella quale compiti e
costi siano ripartiti in modo chiaro. Il Comune garantisce la destinazione dell’area definendo nel
proprio piano regolatore la zona alla quale è assegnata.
Per assicurare il coordinamento tra le varie parti interessate è necessario, oltre a istituire un gruppo
di lavoro interno all’amministrazione, designare anche un servizio cantonale preposto alle questioni
dei nomadi.
Nell’ambito dell’esame dei piani direttori cantonali, l’Ufficio federale dello sviluppo territoriale deve
imporre esigenze minime di contenuto per quanto riguarda la questione dei nomadi.
È essenziale che nel definire nuove aree di sosta e di transito vi sia cooperazione tra i Cantoni
limitrofi.



Rafforzamento della Fondazione «Un futuro per i nomadi svizzeri». La promozione della
costruzione di aree di sosta e di transito rappresenta il fulcro delle attività della fondazione. Per
poter sostenere finanziariamente Cantoni e Comuni nella realizzazione di aree di sosta e di transito,
i crediti stanziati dalla Confederazione in favore della fondazione devono essere mantenuti almeno
nell’estensione attuale. Il margine di manovra di cui dispone la fondazione deve essere ampliato
consentendole di acquistare terreni adatti.



Aree di transito per nomadi stranieri. La Confederazione dovrebbe aiutare anche sul piano
finanziario la Fondazione «Un futuro per i nomadi svizzeri» a sostenere attivamente i Cantoni e i
Comuni, partendo da una strategia nazionale, nella creazione di aree di transito per nomadi
stranieri lungo i principali assi di spostamento. La Confederazione dovrebbe incaricare la
Fondazione di avviare una strategia e di elaborarla sotto la propria responsabilità, in collaborazione
con i Cantoni, utilizzando eventualmente aree militari ancora disponibili.

Il Governo svizzero ha preso atto delle raccomandazioni nei confronti della Confederazione e valuterà le
risposte da dare. In merito all’ultima raccomandazione, la Confederazione verificherà la possibilità di
utilizzare aree militari nonché aree dell’USTRA o delle FFS superflue come aree di transito lungo i
principali assi di spostamento.

Resoconto delle evoluzioni positive intervenute dalla fine del secondo ciclo di controlli
46.
Il presente resoconto riassume le evoluzioni positive intervenute dalla fine del 2008. Esso si basa
da un lato sul rapporto peritale sui nomadi e la pianificazione del territorio, pubblicato dalla Fondazione
«Un futuro per i nomadi svizzeri» nel dicembre 2010 («Fahrende und Raumplanung: Standbericht 2010»)
e dall’altro sulle informazioni aggiornate fornite dai Cantoni.

43

Come già esposto in precedenza (cfr. supra, cap. 4.1), sono state realizzate tre nuove aree di sosta. La
prima è stata realizzata nel Cantone di San Gallo nel 2006, sicché il Cantone conta ora tre aree di sosta,
tutte di pregevole qualità. La seconda area è stata allestita di recente nel Cantone di Argovia a titolo
definitivo. La terza si trova a Belp, nel Cantone di Berna. Nella città di Zurigo, l’area preesistente è stata
sostituita da un’area nuova di pregevole qualità garantita anche dal piano regolatore comunale.
Nel Cantone di Zugo è stata inaugurata nel luglio 2010 una nuova area di transito in territorio del Comune
di Cham.

Sono inoltre progettate o in fase di allestimento le nuove aree seguenti:


nel Cantone di Ginevra, a Versoix, è prevista una nuova grande area di sosta, che dovrebbe
sostituire l’area preesistente dal settembre 2012: il Parlamento cantonale ha adottato la legge che
approva un credito d’investimento per questo intervento nel novembre 2010, i lavori hanno potuto
iniziare solo nel 2011 e sono ancora in corso;



nel Cantone del Giura, a Delémont, procedono i lavori di realizzazione di un’area di transito
sostitutiva;



nel Cantone di Neuchâtel, nella prospettiva dell’adozione del piano direttore cantonale nel giugno
2012, il governo cantonale ha definito una scheda di coordinamento concernente la creazione di
un’area di transito per i nomadi. Il documento precisa che il sito presenterà una superficie di circa
2
4000 m e dovrà trovarsi sull’asse est-ovest del litorale neocastellano. Per disciplinare gli aspetti
riguardanti la pianificazione del territorio viene proposto un piano d’utilizzazione cantonale;



nel Cantone di Zurigo, a Winterthur, prosegue la pianificazione di una nuova area di transito di 20
posti, destinata principalmente a nomadi svizzeri. L’area di transito è garantita in virtù del diritto
sulla pianificazione (elaborazione di un piano regolatore). Inoltre il Cantone di Zurigo sta portando
avanti la creazione di nuove aree nel quadro di una strategia cantonale. Il progetto di piano direttore
cantonale prevede un’area di stazionamento e cinque aree di transito – oltre alle quattro aree di
stazionamento e alle otto aree di transito esistenti;



il Cantone di Berna sta valutando possibili siti per nuove aree di stazionamento e di transito per i
nomadi svizzeri e stranieri. L’obiettivo è di avviare la creazione di nuove aree a partire dalla
primavera del 2012;



nel Cantone di Friburgo, come si è già detto (cfr. supra ad art. 3, cap. 2), sono stati creati i
presupposti per l’allestimento di una nuova area di transito a Sâles, in prossimità di Châtel-StDenis. Sono inoltre in corso trattative con il Canton Vaud per rimediare all’insufficiente qualità
dell’area di transito della Broye, ubicata nel Comune di Payerne (VD);



nel Cantone di Soletta proseguono gli sforzi per la creazione di un’area di transito per nomadi
svizzeri e stranieri a Oensingen (oltre a quella esistente per nomadi svizzeri a Granges-surSoleure). Nel frattempo è stata depositata pubblicamente una modifica del piano direttore. È inoltre
prevista la pianificazione di altre aree di stazionamento per nomadi svizzeri;



nel Cantone del Vallese sono in progetto due aree di transito, una nell’Alto Vallese e l’altra nel
Vallese centrale. Nel 2009 è stato elaborato un progetto. Tra i potenziali terreni ve n’è uno di
proprietà della Confederazione, utilizzato finora dall’esercito;



il Cantone di Argovia è alla ricerca di siti adeguati per la realizzazione di quattro aree
supplementari, una di sosta nell’agglomerato e tre di transito, nelle zone di Aarau est, Freiamt e
Lenzburg. Nel novembre 2007, il Parlamento cantonale ha votato un credito quadro per la
pianificazione di queste aree. Inoltre, nel 2011/2012 il Cantone risanerà e doterà di nuove
infrastrutture due aree di transito esistenti in territorio dei Comuni di Aarau e Windisch;



nel Cantone di San Gallo si sta portando avanti un progetto per la realizzazione di una nuova area
di sosta (la quarta) in territorio della città di San Gallo. La modifica del piano di azzonamento e i
44

piani sono stati pubblicati alla fine del 2009. Per quanto riguarda le sei nuove aree di transito
previste nel concetto del 2006, il legislativo cantonale si è espresso a favore di un credito di 2,85
milioni di franchi per il periodo 2007-2009 destinato alla creazione di due di esse, mentre ha rifiutato
di entrare in merito a un altro pacchetto di 5,89 milioni di franchi destinato al finanziamento delle
altre aree. Per le due nuove aree di transito sono stati scelte due siti, uno ubicato nel territorio del
Comune di Gossau e l’altro in quello del Comune di Thal, su un ex terreno militare (cfr. infra, cap.
4.3.3).
Da segnalare anche che il Cantone di Basilea Campagna ha elaborato un progetto di legge cantonale
concernente le aree di stazionamento e di transito per i nomadi («Gesetz über Stand- und
Durchgangsplätze für Fahrende»). Fino all’inizio di novembre 2011, il progetto è stato sottoposto a una
procedura di consultazione cantonale, i cui risultati sono in corso di valutazione. Il progetto, che
comprende anche l’estensione del piano direttore cantonale con un capitolo dedicato alle aree di
stazionamento e di transito per i nomadi, adempie il mandato sancito dalla Costituzione cantonale.
Quest’ultimo stabilisce che il Cantone e i Comuni aiutino i nomadi nella ricerca di aree di stazionamento e
di transito e che la delimitazione di tali aree spetta congiuntamente sia al Cantone sia ai Comuni, e
definisce inoltre, per entrambi, compiti pianificatori, organizzativi e finanziari. Il progetto di piano direttore
cantonale precisa le disposizioni della legge dal punto di vista territoriale.

47.
Tra i progressi registrati negli ultimi anni occorre menzionare i piani direttori dei Cantoni e i
concetti globali per la questione dei nomadi. Vari Cantoni si sono occupati molto attivamente della
questione negli ultimi cinque anni. Se nel 2005 i piani direttori che consideravano e affrontavano
concretamente le esigenze dei nomadi erano soltanto cinque, alla fine del 2010 se ne contavano 14 (su
26). Inoltre, in tre Cantoni sono in corso di elaborazione piani direttori in cui sono previsti progetti che
puntano in questa direzione.
A titolo di esempio si può menzionare quello del Cantone di Svitto. Conformemente a quanto richiesto dal
Tribunale federale, nel piano direttore cantonale il governo del Cantone di Svitto s’impegna a designare
siti adatti per i nomadi. Il completamento del piano direttore Rigi-Mythen prevede che il Cantone esamini
assieme ai Comuni se l’area dell’esercito a Ibach si presta quale area di transito. Dal canto suo, il piano
direttore (2006-2020) del Cantone di Obvaldo stabilisce che in caso di necessità comprovata il Cantone
verifichi, in collaborazione con i Comuni, dove potrebbe essere creata un’area di transito per i nomadi.
Alla stessa stregua, nel marzo e ottobre 2010 il Governo svizzero ha approvato i piani direttori dei Cantoni
di Basilea Città e Turgovia, che prevedono un capitolo dedicato ai nomadi e alle loro esigenze. Nel caso
del Cantone di Basilea Città, alle autorità è assegnato il mandato vincolante di pianificare un’area di
stazionamento con 10 posti.
I primi concetti globali sulle aree per i nomadi, elaborati dal Cantone di San Gallo nel 2006 (cfr. Secondo
Rapporto della Svizzera, gennaio 2007, pag. 31) e dal Cantone di Argovia nel 2007 (cfr. Commenti del
o
Governo svizzero, agosto 2008, pag. 24 n 74) sono stati recepiti come buona prassi. Ha assunto una
funzione pionieristica in particolare il modello del Cantone di San Gallo, che prevede il seguente sistema:
il Cantone acquista il terreno, allestisce l’area e, se necessario, si assume i costi non coperti,
segnatamente in ambito sanitario e sociale, mentre il Comune è responsabile della gestione e della
manutenzione dell’area. Diversi Cantoni, tra cui Berna e Zurigo, stanno pianificando la realizzazione di
aree sulla base di un concetto cantonale. Nel giugno 2011, il Cantone di Berna ha adottato la strategia
5
«Stand-, Durchgangs- und Transitplätze für Fahrende im Kanton Bern» . Altri Cantoni stanno attualmente
elaborando una strategia sui nomadi. Tra di essi figura il Cantone di Svitto, il cui progetto serve da un lato
come regola generale per le successive iniziative nel settore e dall’altro come base informativa e
decisionale per i Comuni.
Per quanto concerne i Comuni, in numerosi casi hanno seguito le indicazioni del Cantone adeguando i
loro piani regolatori al fine di garantire giuridicamente l’esistenza delle aree destinate ai nomadi ed evitare
5

Cfr. copia in allegato.
45

così che possano essere soppresse a vantaggio di altri impianti. Per le nuove aree di Wil (SG) e Cham
(ZG), ad esempio, sono state ufficialmente previste nuove zone (area di svago intensivo / area di sosta,
zona destinata ai nomadi). Le aree esistenti sono state ufficialmente inserite nelle nuove zone.
Talvolta i progetti validi elaborati dai Comuni vengono tuttavia bocciati dalle urne. Il Comune di Svitto, ad
esempio, ha proposto la creazione di una zona speciale, ma il 26 settembre 2010, nell’ambito della
revisione del piano delle zone comunali, il cambiamento di destinazione, sottoposto al giudizio dei
cittadini, è stato respinto con 2662 voti contrari contro 1661 favorevoli.

46

SOMMARIO
RIASSUNTO DEL RAPPORTO .................................................................................................................... 3
PARTE I......................................................................................................................................................... 4
1.

SITUAZIONE LINGUISTICA DELLA SVIZZERA: DATI STATISTICI DEL 2010 .................................................... 4
1.1.
La distribuzione territoriale delle lingue in Svizzera .................................................................. 5
1.1.1.

Distribuzione nazionale ........................................................................................................................ 5

1.1.2.

Prospettiva cantonale ........................................................................................................................... 8

1.2.

Dati e grafici relativi all'italiano e al romancio ............................................................................ 9

1.2.1.

Italiano .................................................................................................................................................. 9

L'italiano nel Ticino e nel Grigioni italiano ..................................................................................................... 9
L'italiano fuori dell'area linguistica ................................................................................................................. 9
1.2.2.

Romancio ........................................................................................................................................... 11

Il romancio nel Cantone dei Grigioni ........................................................................................................... 11

1.3.
2.

Lingue minoritarie non territoriali ............................................................................................. 12

BASI GIURIDICHE PER L’APPLICAZIONE DELLA CARTA EUROPEA DELLE LINGUE REGIONALI O MINORITARIE 12
2.1.
Aspetti internazionali................................................................................................................ 12
2.2.

Legislazione linguistica della Confederazione ......................................................................... 13

2.2.1.

Disposizioni giuridico-linguistiche della Costituzione federale ............................................................ 13

2.2.2.

Legislazione federale ......................................................................................................................... 13

Legge federale sulle lingue nazionali e la comprensione tra le comunità linguistiche e ordinanza sulle
lingue nazionali e la comprensione tra le comunità linguistiche .................................................................. 13
Altre basi legali ............................................................................................................................................ 15
Decisioni del Tribunale federale rilevanti dal profilo linguistico ................................................................... 16

3.

2.3.

Disposizioni linguistiche cantonali ........................................................................................... 17

2.4.

Insegnamento delle lingue nelle scuole dell’obbligo ............................................................... 17

ORGANIZZAZIONI RILEVANTI DAL PROFILO LINGUISTICO E DI POLITICA DELLA COMPRENSIONE.................. 19

4. APPLICAZIONE DELLE RACCOMANDAZIONI DEL CONSIGLIO DEI MINISTRI ................................................ 19
PARTE II...................................................................................................................................................... 20
1.

MISURE IN APPLICAZIONE DELL’ARTICOLO 7 DELLA CARTA .................................................................... 20
1.1.
Art. 7 cpv. 1 lett. a (ricchezza culturale) .................................................................................. 20
1.2.

Art. 7 cpv. 1 lett. b (rispetto dell’area geografica) .................................................................... 20

1.3.

Art. 7 cpv. 1 lett. c (azione risoluta di salvaguardia delle lingue regionali o minoritarie) ......... 20

1.4.

Art. 7 cpv. 1 lett. d (uso delle lingue minoritarie nella vita pubblica e privata) ........................ 22

1.5.

Art. 7 cpv. 1 lett. e (relazioni culturali e scambi linguistici) ...................................................... 24

1.6.

Art. 7 cpv. 1 lett. f (forme e mezzi di insegnamento e studio nelle lingue regionali o
minoritarie) ............................................................................................................................... 24

1.7

Art. 7 cpv. 1 lett. h (studi e ricerca nelle lingue regionali o minoritarie) ................................... 26

1.8

Art. 7, cpv. 1, lett. i (scambi sopranazionali) ............................................................................ 27

1.9

Art. 7, cpv. 2 (eliminazione delle discriminazioni e misure di promozione dell’uguaglianza delle
lingue regionali o minoritarie) .................................................................................................. 27

1.10

Art. 7, cpv. 3 (comprensione reciproca fra tutti i gruppi linguistici del Paese) ......................... 28

1.11

Art. 7, cpv. 5 (applicazione dei principi della Carta) ................................................................ 28
47

PARTE III..................................................................................................................................................... 29
1.

RAPPORTO DEL CANTONE DEI GRIGIONI SULL’APPLICAZIONE DELLA CARTA EUROPEA DELLE LINGUE
REGIONALI O MINORITARIE .................................................................................................................. 29
1.1.
Informazioni generali ............................................................................................................... 29
1.1.1.

Legge cantonale sulle lingue (LCLing GR) ......................................................................................... 29

1.1.2.

Entrata in vigore della legge federale sulle lingue (LLing) ed effetti per il Cantone dei Grigioni ......... 29

1.1.3.

Rumantsch grischun a scuola ............................................................................................................ 30

1.1.4.

Attuazione delle raccomandazioni del Comitato dei Ministri ............................................................... 31

1.2.

2.

Misure volte a promuovere il romancio in virtù delle disposizioni della Carta ......................... 32

1.2.1.

Articolo 8: Insegnamento .................................................................................................................... 32

1.2.2.

Articolo 9: Giustizia ............................................................................................................................. 33

1.2.3.

Articolo 11: Mezzi di comunicazione di massa ................................................................................... 33

1.2.4.

Articolo 13: Vita economica e sociale ................................................................................................. 33

RAPPORTO DEL CANTONE TICINO SULL’APPLICAZIONE DELLA CARTA EUROPEA DELLE LINGUE REGIONALI O
MINORITARIE ...................................................................................................................................... 35
2.1.
Informazioni generali ............................................................................................................... 35
2.1.1.

Commenti del Cantone Ticino sulla politica linguistica della Confederazione .................................... 35

2.1.2.

Presa di posizione sulla lingua walser parlata a Bosco Gurin ............................................................ 36

2.2.

Misure volte a promuovere l'italiano in virtù delle disposizioni contenute nella Carta............. 37

2.2.1.

Articolo 8: Insegnamento .................................................................................................................... 37

2.2.2.

Articolo 9: Giustizia ............................................................................................................................. 38

2.2.3.

Articolo 10: Autorità amministrative e servizi pubblici ......................................................................... 39

2.2.4.

Articolo 11: Media ............................................................................................................................... 39

2.2.5.

Articolo 12: Attività e infrastrutture culturali ........................................................................................ 39

2.2.6.

Articolo 13: Vita economica e sociale ................................................................................................. 40

2.2.7.

Articolo 14: Scambi transfrontalieri ..................................................................................................... 40

APPENDICE ................................................................................................................................................ 41
1.

LISTA DELLE ISTITUZIONI E ORGANIZZAZIONI CONSULTATE .................................................................... 41

2. ARTICOLI DELLA CONVENZIONE-QUADRO CITATI NEL RAPPORTO ........................................................... 42
SOMMARIO................................................................................................................................................. 47

48

